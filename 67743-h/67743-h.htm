<!DOCTYPE html PUBLIC "-//W3C//DTD XHTML 1.1//EN"
"http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml" xml:lang="it">
<head>
 <meta http-equiv="content-type" content="text/html; charset=utf-8" />
 <title>
  L'Italia nel 1898, di Napoleone Colajanni
 </title>
<link rel="coverpage" href="images/cover.jpg" />
 <style type="text/css">
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
.blockquote {margin: 1em 5%;}
.blockfront {margin: 2em 5% 2em 45%;}
.blockfront p {text-align: justify; margin-right: 5%;}
p.indl {text-align: left; margin-left: 5%;}
p.indr {text-align: right; margin-right: 5%;}
.break-before {page-break-before: always;}
.nobreak {page-break-before: avoid;}
.center {text-align: center; text-indent: 0;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0;}
div.titlepage p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

div.opere {margin: auto 7.5%; page-break-before: always; padding-top: 3em;}

h1,h2 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}

span.smaller {display: block; font-size: 80%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad1 {margin-top: 1em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.smcap {font-variant: small-caps;}
.upright {font-style: normal;}

ul {list-style-type: none; line-height: 1.2em;}
li {padding-left: 1em; text-indent: -1em;}
sup {vertical-align: .3em;}

.above, .below {font-size: 70%;}
.above {vertical-align: 0.4em;}
.below {vertical-align: -0.1em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.data {font-size: 95%; margin: 1em auto;}
.data td {vertical-align: top; padding-left: 1.5em; text-indent: -1.5em; padding-right: 1em;}
.num {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1.5em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}

    </style>
  </head>
<body>
<div lang='en' xml:lang='en'>
<p style='text-align:center; font-size:1.2em; font-weight:bold'>The Project Gutenberg eBook of <span lang='it' xml:lang='it'>L'Italia nel 1898</span>, by Napoleone Colajanni</p>
<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>
</div>

<p style='display:block; margin-top:1em; margin-bottom:0; margin-left:2em; text-indent:-2em'>Title: <span lang='it' xml:lang='it'>L'Italia nel 1898</span></p>
<p style='display:block; margin-left:2em; text-indent:0; margin-top:0; margin-bottom:1em;'><span lang='it' xml:lang='it'>(Tumulti e reazione)</span></p>
<p style='display:block; margin-top:1em; margin-bottom:0; margin-left:2em; text-indent:-2em'>Author: Napoleone Colajanni</p>
<p style='display:block; text-indent:0; margin:1em 0'>Release Date: March 31, 2022 [eBook #67743]</p>
<p style='display:block; text-indent:0; margin:1em 0'>Language: Italian</p>
  <p style='display:block; margin-top:1em; margin-bottom:0; margin-left:2em; text-indent:-2em; text-align:left'>Produced by: Barbara Magni and the Online Distributed Proofreading Team at http://www.pgdp.net (This file was produced from images made available by The Internet Archive)</p>
<div style='margin-top:2em; margin-bottom:4em'>*** START OF THE PROJECT GUTENBERG EBOOK <span lang='it' xml:lang='it'>L'ITALIA NEL 1898</span> ***</div>

<div class="booktitle">
<h1>
L’ITALIA NEL 1898
</h1>
</div>

<hr class="silver" />

<div class="titlepage break-before">
<p class="x-large">
N. COLAJANNI
</p>

<p class="pad1 main-t">
L’ITALIA NEL 1898
</p>

<p class="x-large">
(TUMULTI E REAZIONE)
</p>
</div>

<div class="blockfront nobreak">
<p>
Il quarantotto italiano, compiuto
poi nel ’60, non fu neppure politico, fu
strettamente nazionale e meschinamente
unitario e dinastico. <i>L’Italia
attende ancora il suo quarantotto politico,
che le dia le condizioni essenziali della
vita moderna, e permetta di studiare il
passo sulla via già percorsa dalle nazioni
sorelle.</i>
</p>

<p class="indr">
FILIPPO TURATI
</p>
</div>

<div class="titlepage nobreak">
<p>
<span class="large">MILANO</span><br />
SOCIETÀ EDITRICE LOMBARDA<br />
<span class="small">Corso Venezia, 13</span>
</p>
</div>

<div class="somm">
<hr />
<p class="center x-large"><a href="#indice" id="indfront">INDICE</a></p>
<hr />
</div>

<div class="chapter">
<p>
<span class="pagenum" id="Page_1">[1]</span>
</p>

<h2 id="pref">A CHI LEGGE</h2>
</div>

<p>
<i>Il lettore intelligente sa che non è cosa facile
scrivere la storia contemporanea e dire tutta
quanta la verità, o quella, che, in buona fede,
tale si crede. Non si può dirla specialmente quando
essa può procurare molestie e persecuzioni agli
attori o ai testimoni; quando si può sospettare,
che impedimenti verrebbero posti alla circolazione
di un libro, che si proponesse di farla nota tutta
intera.</i>
</p>

<p>
<i>Questa avvertenza serve per coloro, che mi
hanno somministrati elementi preziosi sui fatti di
Milano e che non li vedranno in queste pagine
riprodotti, non ostante che essi si siano dichiarati
pronti a sostenere la esattezza delle loro informazioni
anche nei Tribunali.</i>
</p>

<p>
<i>La prudenza che mi ha suggerito di ometterli
non ha spiegato la sua azione nello interesse mio
<span class="pagenum" id="Page_2">[2]</span>
personale; ma in quello del libro, che potrà compiere
opera utile correggendo errori e pregiudizi,
che hanno falsato la pubblica opinione. Il libro
mira sopratutto a far breccia in quella che lo
Zerboglio ha chiamato la <span class="upright">reazione onesta</span> e che
costituisce la forza maggiore dei politici partigiani
e disonesti.</i>
</p>

<p>
<i>Così è: nella massa degli avversari del socialismo
e della democrazia in genere, in Italia e in
questo quarto d’ora, per deficienza di cultura e di
conoscenza degli uomini e delle cose, la grande maggioranza
è composta di persone che, con tutta sincerità,
credono che la</i> reazione <i>presente sia stata
provocata dalle colpe e dagli errori dei socialisti
e dei democratici di ogni gradazione; e che essa
sia necessaria per salvare lo Stato e la società.</i>
</p>

<p>
<i>Questo libro si rivolge alla <span class="upright">reazione onesta</span>
nella speranza di richiamarla alla realtà e di ricondurla
sopra la retta via. Vi riuscirà? Lo
ignoro; per riuscire, però, ho messo ogni studio — anzi
si dirà che sono stato esagerato in questo
studio — per esporre i <span class="upright">fatti</span> quali li presentarono
i giornali conservatori o reazionari — <span class="upright">Corriere
della Sera, Perseveranza</span>, ecc., di Milano; <span class="upright">Nazione</span>
di Firenze, <span class="upright">Corriere</span> e <span class="upright">Mattino</span> di Napoli, ecc., ecc.,
e il periodico <span class="upright">I Tribunali</span> di Milano, che pubblicò
i resoconti stenografici dei processi svoltisi innanzi
ai Tribunali di guerra della stessa Milano col visto
<span class="pagenum" id="Page_3">[3]</span>
del Regio Commissario straordinario Generale
Bava-Beccaris. In quanto ai <span class="upright">giudizî</span> sulle cause
prossime, che generarono i fatti, del pari, ho messo
la massima cura nel presentarne una specie di
antologia ricavata da articoli e dai libri dei monarchici
più autorevoli, più colti e più onesti.</i>
</p>

<p>
<i>Dai lettori invoco un benevolo compatimento
per le deficienze dello stile e della esposizione, che
in questo mio libro sono maggiori che nei miei
precedenti. Per farmele perdonare dirò loro che
scrissi in gran fretta i singoli capitoli e li mandai
a stampare uno per uno nella speranza di poterli
in ultimo rileggere in una volta per correggerli,
coordinarli e completarli. Per ragioni da me indipendenti
non potei compiere che assai incompletamente
questo necessario lavoro di fusione e di revisione.
Ad ogni modo, tale quale esso è rimasto,
spero che verrà accolto come la espressione di chi
non si è proposto che la ricerca della verità e il
bene del proprio paese.</i>
</p>

<p>
<i>Castrogiovanni, 12 Dicembre 1898.</i>
</p>

<p class="indr">
Dott. <span class="smcap">Napoleone Colajanni</span>
</p>

<hr class="silver" />

<div class="chapter">
<p>
<span class="pagenum" id="Page_5">[5]</span>
</p>

<h2 id="cap1">I.
<span class="smaller">SIAMO IN RITARDO</span></h2>
</div>

<p>
Imprendendo a dire, con tutta la prudenza imposta
dalla reazione trionfante, dei casi che si svolsero
in Italia nella primavera 1898 e che, per colpa
del governo, assunsero proporzioni minacciose ed
impronta speciale in Milano nelle giornate dal 6
al 9 Maggio, sento il bisogno di riprodurre le pagine
colle quali posi termine al libro sugli <i>Avvenimenti
di Sicilia</i> del 1893-94, che agli ultimi intimamente
si connettono.
</p>

<p>
Scrivevo adunque nell’autunno del 1894: «I
segni precursori del principio della demolizione di
tutto ciò che esiste in politica in Italia non mancano
e presentano una grande analogia con quelli
che nel secolo scorso precedettero lo scoppio tremendo
della rivoluzione francese».
</p>

<p>
«Si legga l’<i>Ancien régime</i> di Tocqueville e di
Taine e si vedrà che in Francia prima del 1789, come
a Napoli, nelle Puglie, in Sicilia nel 1893 e nel
1894, si sente che c’è un popolo in rivoluzione latente,
che aspetta l’occasione per irrompere; che
<span class="pagenum" id="Page_6">[6]</span>
questo popolo manca ancora di organizzazione e di
capi, non avendo più fiducia in quelli che hanno
l’autorità legale. Anche allora si gridava: «<i>Pane,
non tasse, non cannoni</i>! ch’è il grido del bisogno,
dice Taine, e il bisogno esasperato irrompe
e va avanti come un animale inferocito.
E i magazzini, i convogli di cereali arrestati, i
mercati saccheggiati. E si grida: <i>Abbasso l’ufficio
del dazio!</i> E le barriere sono infrante, gl’impiegati
vinti e scacciati... E si danno al fuoco i
registri delle imposte, i libri dei conti, gli archivî
dei comuni e si fa tutto al grido di: <i>Viva
il Re!</i>»
</p>

<p>
«La scena descritta dal Taine per Bignolles e
per altri siti non sembra la fotografia di ciò che è
avvenuto a Valguanera, a Partinico, a Monreale,
a Castelvetrano, a Ruvo, a Corato? Eppure i contadini
di Sicilia e di Puglia non sanno o non conoscono
cosa sia la rivoluzione francese, i cui preludî
imitano e ripetono!»
</p>

<p>
«Non basta ancora; l’analogia continua più
grande che mai sulle cause, che accelerano la
catastrofe in Francia e che potranno accelerarla
adesso in Italia. Si disse dei gravissimi imbarazzi finanziari
in cui si dibatte il nostro paese; e Gomel
ha messo stupendamente in evidenza le cause finanziarie
della rivoluzione francese».
</p>

<p>
«Qualche piccola inversione nell’ordine degli
avvenimenti vi potrebbe essere; quando Joly de
Fleury si decise all’aumento delle imposte i Parlamenti
di Francia protestarono e invocarono la riunione
degli Stati Generali. Noi non abbiamo assemblee
che per la loro storia si rassomiglino ai Parlamenti
<span class="pagenum" id="Page_7">[7]</span>
francesi, ma abbiamo una Camera dei Deputati,
che dovrebbe equivalere agli Stati Generali, la
quale sotto l’incubo dello scioglimento ha approvato
le imposte proposte dall’onor. Sonnino e
che potrà essere disciolta se non farà quell’<i>ultimo
sforzo</i>, che si chiama <i>ultimo</i> per ischerzo, ma ch’è
sempre seguito dalla domanda di un <i>altro</i>».
</p>

<p>
«Chi può garantire che in Italia non si cominci
da uno scioglimento mentre in Francia si
cominciò da una convocazione? E qualche altra
differenza ci sarebbe ancora nei protagonisti del
prologo. L’Italia da alcuni anni ha visti i Maurepas,
i Vergennes, i Calonne, i Brienne, i Joly de Fleury
ed anche i d’Ormesson; l’Italia potrà anche trovare
il suo Neker; ma in tanta decadenza indarno cerca
un Turgot! Dov’è il Ministro che dica coraggiosamente
al Re ch’è impossibile ogni ulteriore accrescimento
delle imposte; che prestiti non se ne possono
fare più; che la salvezza è nelle economie e
nelle riforme?»
</p>

<p>
«E tutto ciò disse Turgot al buon Luigi XVI;
ma non fu ascoltato!»
</p>

<p>
«Lo sarebbe adesso in Italia?»
</p>

<p>
«Nessuno può dirlo; ma tutti devono riconoscere
che gli avvenimenti incalzano e che la scintilla
partita dalla Sicilia, che nell’arte, nella coltura,
nella organizzazione sociale, in tutto, si trova — come
direbbe Giuseppe Ferrari — in ritardo di
fronte alle fasi di sviluppo percorse dalla Francia
e da altre regioni dell’Alta Italia, che sentirono
l’alito della rivoluzione francese: quella scintilla,
ove non si provveda in tempo, potrà, varcando lo
stretto, far divampare l’incendio nel resto d’Italia».
</p>

<p>
<span class="pagenum" id="Page_8">[8]</span>
</p>

<p>
«Comunque, se insipienza di uomini di governo
o fatalità di cose vorranno che gli avvenimenti
non abbiano quel corso pacifico ed evolutivo,
che dev’essere vagheggiato da quanti conoscono i
danni e gli orrori delle cruenti rivoluzioni, io faccio
voti ardenti pel bene del mio paese che il grido:
«<i>morte a li cappedda</i>» non possa acquistare quella
triste celebrità che al di là delle Alpi acquistò il
grido: <i>Les aristocrates à la lanterne!</i>»<a class="tag" id="tag1" href="#note1">[1]</a>
</p>

<p>
Il riavvicinamento tra i prodromi della grande
rivoluzione francese e gli avvenimenti di Sicilia,
che riporta il nostro paese ad un secolo fa, può
oggi essere completato con un altro riscontro storico
che somministra l’Inghilterra.
</p>

<p>
Al di là della Manica l’evoluzione politico-sociale
non fu tranquilla e pacifica sempre, come,
nelle sue grandi linee, si è andata svolgendo nella
seconda metà di questo secolo.
</p>

<p>
Vi furono due grandi periodi di sommosse, di
tumulti, di repressioni sanguinose e di reazione,
che ricordano la fase che attraversa l’Italia dal 1893
in poi. Il primo va dal 1799 al 1824; il secondo
dal 1837 al 1848. Tra i due periodi non mancarono
le agitazioni, che terminarono qualche volta in conflitti
sanguinosi — specialmente nel 1819, nel 1831,
nel 1832, nel 1839, ecc.; — e non fecero difetto completamente
dopo il 1848: astraendo dall’Irlanda — dove
gli avvenimenti presentarono sempre caratteri
complessi non paragonabili mai con quelli italiani — per
<span class="pagenum" id="Page_9">[9]</span>
tutti basta ricordare la <i>domenica sanguinosa</i> — <i>the
bloody Sunday</i> — 13 novembre del 1887.
</p>

<p>
I due periodi storici inglesi, classici per le turbolenze,
il secondo dei quali comprende il movimento
<i>cartista</i>, vanno rievocati oggi in Italia per
concludere dal confronto — da completarsi più tardi — che
se in Inghilterra fossero stati adottati i criteri
di governo che formano ormai la gloria non
invidiabile della borghesia italiana, il boja avrebbe
dovuto lavorare in permanenza; gli anni di galera
distribuiti ai <i>ribelli</i> e ai sovversivi avrebbero dovuto
contarsi non più a secoli, ma a migliaia di
secoli; la costituzione anzichè svolgersi sempre più
e continuamente nel senso democratico avrebbe dovuto
essere soppressa; la reazione sfrenata, insomma,
quale del resto la vagheggiò e consigliò in Inghilterra
il partito dell’<i>ultratorismo</i>, vi si avrebbe dovuto
insediare sovrana e incrollabile.
</p>

<p>
Qualcuno potrà obbiettare, che accennando al
lavoro del boia si vien meno alle condizioni di una
buona comparazione e che viene a mancare ogni
analogia, perchè condanne a morte ci furono in Inghilterra — benchè
non eseguite — ma non una — eccettuato
il caso Barsanti, che non entra nel periodo
in discussione — ne inflissero i mal giudicati
Tribunali militari Italiani nel 1894 e nel 1898.
</p>

<p>
All’obbiezione si trova risposta nelle differenze
tra i due paesi: nella natura degli avvenimenti,
nella proporzione e durata delle repressioni, nella
giustizia delle altre pene, nella serena imparzialità
dei giudici ordinari — e non eccezionali — nella
sapienza e moderazione delle classi dirigenti e dei
governanti.
</p>

<p>
<span class="pagenum" id="Page_10">[10]</span>
</p>

<p>
Le differenze ci sarà occasione di rilevarle,
nella misura consentita dall’indole di questo scritto,
man mano che procederà la narrazione; e le differenze
eloquenti non potranno non richiamare alla
realtà triste della nostra enorme inferiorità politica
e morale, quanti leggeranno coll’animo intento alla
ricerca del vero.
</p>

<p>
Per ora basta fermare questo: che i tumulti,
le sommosse, i tentativi coscientemente insurrezionali
che afflissero l’Inghilterra per cinquant’anni
circa spesso tolsero a pretesto le riforme politiche;
ma il fondo dei movimenti fu e rimase sempre economico.
Non cade dubbio sulla natura del movente
nel primo periodo dei torbidi inglesi; invece qualcuno
vorrebbe negarla pel secondo. E in verità,
guardando alla superficie e alle dichiarazioni di
alcuni capi del <i>cartismo</i>, si potrebbe credere che
questo movimento celebre, durato circa dieci anni,
sia stato essenzialmente politico. Erano, infatti, d’indole
politica i famosi sei articoli della <i>Charta del
popolo</i>; ma nella intenzione dei <i>cartisti</i> delle due
scuole, essi dovevano servire come <i>mezzo</i> per ottenere
il miglioramento economico delle masse lavoratrici.
</p>

<p>
I promotori ed organizzatori del movimento
trovarono grande seguito per lo appunto perchè
tristissime erano le condizioni economiche degli
operai nella grandissima maggioranza.
</p>

<p>
Ciò era a conoscenza dei capi del <i>cartismo</i>;
tanto che il reverendo Stephens, uno dei più audaci
e dei più infervorati, predicava che il <i>cartismo</i> era
sopratutto una <i>quistione di forchetta e di coltello</i>!
</p>

<p>
Risalendo dal caso particolare all’indole generale
dei movimenti politici inglesi, il Rise, ch’è
<span class="pagenum" id="Page_11">[11]</span>
uno degli scrittori che ha iniziato la illustrazione
della cosidetta <i>Era Vittoriana</i>, ha scritto queste
parole significative non per i soli inglesi ma per
tutti i popoli che hanno coscienza delle proprie
sofferenze: «John Bull al verde, egli osserva, è il
più persistente dei malcontenti e svolge principî
politici — ma sempre con un occhio volto agli
affari futuri. Quando è sazio di carne e di birra
ha poche idee e la sua soddisfazione è colossale».
(<i>Rise of democracy.</i> London. Blackie et Son 1897
pag. 129). A provare l’esattezza del giudizio, un
poco più oltre aggiunge: «Appena R. Peel risolvette
la quistione tributaria, la stabilità fu assicurata
alle industrie, alla società, alle istituzioni».
(pag. 130).<a class="tag" id="tag2" href="#note2">[2]</a>
</p>

<p>
<span class="pagenum" id="Page_12">[12]</span>
</p>

<p>
Il 1848 trovò disarmato il <i>cartismo</i> dalla precedente
riforma; così l’eco della proclamazione della
repubblica in Francia, invece di trascinarlo ad una
rivoluzione trionfante, ne segnò la morte. La sua,
però, non fu opera inutile: destò dal letargo le
classi dirigenti, mise sotto i loro occhi i pericoli
cui andavano incontro ostinandosi nella resistenza
e contando sulla repressione e le costrinse alle trasformazioni
economiche e politiche indicate dai
tempi, reclamate dal popolo.
</p>

<p>
I sei articoli della <i>Charta</i>, dichiarati da principio
irrealizzabili, incontrarono la sorte di molte utopie
e in gran parte oggi sono stati tradotti in leggi;
con questo in più: che ogni riforma politica fu seguita — più
raramente preceduta — da una riforma
economica. Così da questa lezione dei fatti svoltisi
in Inghilterra emergono insegnamenti non solo per
le classi dirigenti italiane, ma anche per una parte
degli elementi avanzati, che — almeno sino a poco
tempo fa — tenevano in grande dispregio la politica.
La tenne anche in dispregio Roberto Owen, più di
sessant’anni or sono, al di là della Manica e smarrì
la diritta via per conseguire quelle riforme economiche
e morali di cui fu apostolo geniale.
</p>

<p>
Ma è per le classi dirigenti italiane, che sopratutto
sono ricchi di ammaestramento questi raffronti
storici dell’Italia colla Francia da una parte e coll’Inghilterra
dall’altra.
</p>

<p>
In Francia la cecità dei governanti nel secolo
scorso condusse alla grande rivoluzione con tutti i
suoi eccessi e con tutti i suoi orrori, che potranno
ripetersi se la degenerata borghesia, che ha in mano
le sorti della terza repubblica, non si libera dalle
<span class="pagenum" id="Page_13">[13]</span>
strette del militarismo. In Inghilterra le classi dirigenti,
imitando gli esempi dei buoni tempi di Roma,
seppero sempre cedere a tempo. Se ricorsero alla
repressione, anche energica, non la resero sistematica,
facendola assurgere ad esclusivo metodo di governo
e risposero ai tumulti da disagio economico con
riforme economiche; ai tumulti ed alle agitazioni
politiche fecero seguire le riforme politiche. Sinanco
quando i movimenti vi assunsero forme decisamente
criminose le classi dirigenti inglesi guardarono al
fondo e alla sostanza e pensarono di eliminare il
delitto allontanandone le cause. Così la borghesia
e l’aristocrazia, e sopratutto gli industriali, allarmati
ed indignati pei famosi <i>delitti di Sheffield</i>, cominciano
nel 1867 una grande inchiesta colla intenzione
di riuscire alla repressione severa del fenomeno
criminoso; ma appena constatatolo, anche per la confessione
di qualche reo, si cambia rotta e si riesce
alla sapiente prevenzione colle leggi del 1870 e del
1875, che accordarono agli operai la più ampia libertà
di organizzazione, di sciopero e di quel <i>picketing</i>,
che sembrerebbe anche una enormità a molti democratici
italiani<a class="tag" id="tag3" href="#note3">[3]</a>.
</p>

<p>
Di fronte ai tumulti, alle sommosse, alle insurrezioni,
adunque, alle classi dirigenti italiane la
<span class="pagenum" id="Page_14">[14]</span>
storia addita due vie tracciate senza incertezze e
quasi senza alcuna di quelle oscillazioni e deviazioni
ordinarie nel corso degli avvenimenti sociali. Sull’una
sta scritto al termine: <i>rivoluzione</i>; è la via
battuta dai governanti francesi. Sull’altra, al principio
risplende una insegna sulla quale si legge:
<i>riforme</i>. È l’insegna antica di casa nostra — l’insegna
di Roma; ma l’Inghilterra l’ha rimessa a nuovo e l’ha
circondata di affascinante forza di persuasione<a class="tag" id="tag4" href="#note4">[4]</a>.
</p>

<p>
L’Italia è in ritardo nella sua evoluzione rispetto
alla Francia e all’Inghilterra; ma se questo ritardo
sotto molti aspetti è deplorevole, esso ha almeno un
lato buono: consente al nostro paese di trarre profitto
dei risultati degli esperimenti politico-sociali
che furono fatti altrove.
</p>

<div class="chapter">
<p>
<span class="pagenum" id="Page_15">[15]</span>
</p>

<h2 id="cap2">II.
<span class="smaller">LA MARCIA DELLA SOMMOSSA</span></h2>
</div>

<p>
La formula: <i>riforme o rivoluzione</i>, — formula
adottata dal partito repubblicano parlamentare nel
manifesto indirizzato al paese all’indomani della
repressione dei tumulti di Aprile e Maggio 1898
(<i>Rivista popolare.</i> Anno III, 21) — sembrerebbe
adatta a chiudere questo studio; invece la si è
allogata nel proemio. Non a caso. Al lume del dilemma
che la storia pone ai governanti d’Italia si
può esaminare quali le tendenze che si possono
constatare per prevedere, entro i limiti delle previsioni
sociologiche, se si otterranno le <i>riforme</i> o
se si arriverà alla <i>rivoluzione</i>.
</p>

<p>
Queste tendenze non si possono indurre dalla
osservazione degli avvenimenti svoltisi nel corso
di pochi anni; nè si può assicurare che le <i>riforme</i>
non verranno più tardi solo perchè esse non vengono
fatte immediatamente. Ogni <i>riforma</i> la quale
vuole raggiungere lo scopo prefisso dev’essere preparata
e maturata con intelletto e con amore, con
<span class="pagenum" id="Page_16">[16]</span>
conoscenza piena delle condizioni da modificare e
delle altre, che alle medesime si spera sostituire.
</p>

<p>
Il malessere economico, politico e morale in
Italia non data da pochi anni, perchè dal 1870 in
poi è andato crescendo, quasi senza interruzione;
i segni ne furono manifesti e indussero allo studio
delle cause che lo generarono i privati e lo Stato.
</p>

<p>
Questi studî sono notissimi e non occorre enumerarli;
tra i tanti basta ricordare l’<i>Inchiesta parlamentare
agraria</i>, che se ha poco valore in alcune
parti, ne ha uno sommo nel Proemio e nella conclusione
magistralmente esposta da Stefano Jacini.
</p>

<p>
Dal volume breve di mole e ricco di contenuto
dell’illustre senatore lombardo sono scorsi alcuni
lustri e di rimedî adottati tra quelli indicati come
necessari ed urgenti si ha scarsa notizia e magrissimi
risultati. Sicchè da allora ad oggi i mali deplorati,
anzicchè diminuire, andarono crescendo in
guisa da rendere facile a qualunque osservatore
mediocre la previsione di qualche catastrofe, per la
innegabile persistenza delle classi dirigenti nel sistema
di governo che era riuscito disastroso per
tanti anni.
</p>

<p>
Se il periodo dell’osservazione in Italia fosse
soltanto durato da Caltavuturo — 21 Gennaio 1893 — alla
primavera del 1898, si potrebbe dire che esso
sarebbe stato insufficiente per indurre le tendenze?
Ciò potrebbe dirsi pel passato remoto; non più oggi.
Nella esperienza sociale c’è acceleramento rapidissimo
ch’è in ragione diretta del tempo trascorso e dell’esperienza
aumentata in ragione composta dei mezzi di
studio sempre più copiosi e perfezionati e degli altri
per divulgare i risultati raccolti.
</p>

<p>
<span class="pagenum" id="Page_17">[17]</span>
</p>

<p>
Infatti in Inghilterra non si comprende la lentezza
delle nostre <i>Inchieste</i> e l’oblìo cui vengono
condannate dopo compiute — condizioni tra noi
divenute inseparabili e che destano un sorriso d’incredulità
quando qualcuna nuova ne viene annunziata.
Il pubblico, anzi, l’accetta come una indecente
mistificazione; ed a giudicarne dalla ordinaria inutilità,
non sbaglia.
</p>

<p>
Dell’Inghilterra, invece, si sa questo: che cominciato
lo studio delle condizioni delle <i>Trade-Unions</i>
nel 1867 in seguito ai <i>delitti di Sheffield</i>, si venne ai
primi provvedimenti nel 1871; che constatata con
una inchiesta nel 1868-69 la poca diffusione dell’istruzione,
si ebbe il primo <i>Education act</i> nel 1870; che
ripreso, con un’altra inchiesta lo studio dell’Irlanda
nel 1879-80 il Gladstone dette il grande <i>land act</i>
per l’isola Verde nel 1881. Gli esempi potrebbero
continuare; e il significato di questa lodevole rapidità
nel far seguire il rimedio alla diagnosi non
può essere infirmato dalla relativa lentezza sui provvedimenti
radicali per combattere la <i>disoccupazione</i>;
a riguardo della quale, del resto, alcune misure parziali
lenitive si sono prese. Ma qui conservatori, liberali,
radicali e socialisti, che hanno rivolto le
loro cure al grande problema, con pari ardore, si
capisce che devono procedere coi piedi di piombo,
perchè si tratta di una delle manifestazioni più salienti
della questione sociale.
</p>

<p>
Quanto diversa corre la bisogna in Italia! Quel
capitolo degli <i>Avvenimenti di Sicilia</i> che intitolai
dalla desolante inazione del governo di fronte ai
mali constatati — <i>Nulla è mutato!</i> — potrei ripeterlo
oggi applicandolo all’Italia tutta, e potrebbesi
<span class="pagenum" id="Page_18">[18]</span>
rendere il titolo più espressivo e corrispondente
alla verità affermando che da allora ad oggi: <i>Molto
s’è peggiorato!</i> Al lume dei fatti si vedrà che questo
pessimismo è giustificato.
</p>

<p>
La necessità e l’urgenza di opportuni provvedimenti
che dalla Sicilia si estendessero a tutta la penisola
ed alla infelicissima tra le sue regioni, la Sardegna,
emergevano evidenti dalle discussioni parlamentari
del 1894, continuate ed allargate successivamente.
</p>

<p>
Furono gli ardenti unitari come Fortunato,
Imbriani, ecc., che insistettero nel dimostrare che
il disagio che affliggeva le popolazioni al di là
dello Stretto, imperversava del pari in tutto il resto
del regno. Era vero; ed erravasi soltanto affermando
che in Sicilia il malessere non avesse caratteri particolari,
che lo rendevano più sensibile.
</p>

<p>
Qualche cosa si fece per la Sicilia — utilissima
l’abolizione del dazio di uscita sui zolfi, che permise
la costituzione dell’<i>Anglo-Siciliana</i>; e ciò, in parte,
spiega la tranquillità del 1898 di alcune provincie.
Ma le condizioni peggiorarono nella penisola, o
almeno non furono sensibilmente alleviate. Era prevedibile
quindi, e fu previsto, che le manifestazioni
del disagio, dovunque non ne erano state rimosse o
attenuate le cause, dovessero presentarsi o continuare.
La scintilla, perciò, che nel 1892-93, poco
mancò non divenisse grande incendio in Sicilia, varcò
lo stretto negli anni successivi.
</p>

<p>
Dal 1894 a tutto il 1897, in corrispondenza della
varietà delle condizioni economiche, politiche, morali
e intellettuali, che è propria delle diverse regioni
d’Italia — fatta federale dalla natura e dalla storia — i
<span class="pagenum" id="Page_19">[19]</span>
segni del malessere profondo sono differenti
nel mezzogiorno, nel centro e nel settentrione.
</p>

<p>
Mentre in Sicilia, nel Napoletano, nel Lazio si
tumultua, s’incendiano le case comunali, gli uffici
daziari al grido <i>Viva il Re</i> e si continua ad eleggere
quei deputati e quei consiglieri provinciali e comunali,
cui si attribuiscono i malanni contro i quali
si sollevano; nel Piemonte, in Lombardia, nella
Emilia, ecc., — regioni dalla maggiore coltura intellettuale
e politica e dall’industria maggiormente
sviluppata — la protesta assume forme e caratteri
moderni e civili: le sofferenze dei lavoratori si traducono
in iscioperi, in elezioni di consiglieri e
deputati repubblicani, socialisti ed anche conservatori
nel senso buono — appartenenti, cioè, a quel
gruppo, che fa capo all’onor. Colombo e che da
anni domanda un mutamento d’indirizzo nella politica
e nell’amministrazione dello Stato.
</p>

<p>
La storia di questi scioperi — parzialmente
illustrati con metodo positivo dall’Einaudi — e di
queste elezioni come prodotto del malcontento e del
disagio è ancora da farsi e deve mettersi in chiaro
l’anomalia del buon successo degli scioperi agricoli
a preferenza di quelli industriali. È certo, però,
che i governanti, di fronte a queste proteste civili
e moderne, tennero un contegno incivile e disumano:
non seppero che applicare l’art. 247 ed altri analoghi
articoli del Codice penale — che in Italia
stanno a fare le veci del <i>picketing</i> inglese! — ricorrere
alla violenza ed organizzare la concorrenza
nel lavoro dei soldati a benefizio dei capitalisti.
Questi esempi, che venivano dall’alto dovevano
consigliare i lavoratori dall’affidarsi ai mezzi legali
<span class="pagenum" id="Page_20">[20]</span>
e convincerli, al contrario, che essi non potevano
sperare salvezza e miglioramento se non dall’uso
della forza brutale.<a class="tag" id="tag5" href="#note5">[5]</a>
</p>

<p>
Si accenna appena a queste manifestazioni legali
del disagio illegalmente represse dal governo che
sotto Di Rudinì volle acquistare fama non bella a
Molinella, come altri se l’aveva assicurata tristissima
a Conselice; e si è anche costretti a sorvolare sulla
inattesa agitazione agraria delli Castelli Romani — inframescata
di violenze, di ferimenti, di arresti e
di processi; ma tanto legittima nelle sue cause da
accapparrarsi le simpatie e la benevolenza degli ufficiosi
del tempo — l’està del 1897 — e di alcuni
rappresentanti del potere politico: Bonerba ispettore
di Pubblica Sicurezza e Marchese Cassis ispettore
generale al ministero dell’interno. È tutto dire!
Si fa una semplice menzione della grande manifestazione
di Roma contro la ricchezza mobile, che
ebbe il suo epilogo tragico in Piazza Navona; e la
si ricorda particolarmente: da un lato perchè sintomatica
del generale malcontento della borghesia;
dall’altro perchè segna la sua illogica e contradditoria
condotta. Questa borghesia, infatti, che fa le
elezioni, che ha in mano le redini del governo e
vuole la politica dispendiosa, ha perduto il diritto
di protestare contro la soverchia gravezza delle imposte:
se vuole gli obbiettivi dei megalomani deve
somministrare i mezzi per conseguirli.
</p>

<p>
<span class="pagenum" id="Page_21">[21]</span>
</p>

<p>
Si sorpassa su tutte queste manifestazioni che
si svolsero dal gennaio 1894 al maggio 1898 che
rappresentano gli anelli della catena interminabile
del malcontento e che sono degnissime dello studio
dello psicologo politico, per venire a quella che
rimarrà lugubremente celebre negli annali nostri
come la <i>protesta dello stomaco</i>.
</p>

<p>
La protesta dello stomaco per un momento ridà
all’Italia una unità di sentimenti, che le mancava
da anni parecchi; la protesta dello stomaco assegna
al nostro paese un posto speciale, perchè vide riprodurre
fenomeni che non si credevano più possibili
nella civile Europa occidentale in questo scorcio di
secolo. Infatti solo da noi si ebbero i tumulti per
carestia, per fame, per cause che agirono egualmente
presso gli Stati del vecchio continente, ma
senza produrre gli effetti dolorosi, che rimangono
propri ed esclusivi dell’Italia.
</p>

<div class="chapter">
<p>
<span class="pagenum" id="Page_23">[23]</span>
</p>

<h2 id="cap3">III.
<span class="smaller">LA CRONACA SANGUINOSA</span></h2>
</div>

<p>
L’anno 1897 erasi chiuso per l’Italia sotto i più
sinistri auspici. Nelle Marche, nella Romagna, in
vari altri punti del regno, durante l’autunno, quasi
per non interrompere la cronaca dei tumulti e delle
sommosse, c’erano state delle manifestazioni, ora
lievi, ora gravi che costituivano l’indice più eloquente
del malessere generale.
</p>

<p>
A Forlì si assaltano le botteghe nelle quali si
vende il pane; la sommossa dura alcuni giorni in
Ancona dove si saccheggia la casa di un negoziante
di grano; a Macerata gli affamati s’impadroniscono
del frumento messo in vendita e si rompono i vetri
della casa del Sindaco e del Municipio; a Senigallia
si saccheggiano i magazzini di frumento del principe
Ruspoli; a Chiaravalle vi sono colpi di revolver
ed un carabiniere viene ferito; a Gallipoli si dà fuoco
alla casa di un ricco cittadino; a Firenze — la
mite e gentile Firenze — scene simili si ripetono e
molti agenti di polizia vengono feriti; a Milano,
a Napoli, a Palermo, a Ferrara, a Bologna, società
<span class="pagenum" id="Page_24">[24]</span>
operaie ed associazioni politiche protestano contro
il rincaro del prezzo del pane e si moltiplicano
le riunioni degl’infelici che domandano: <i>pane e
lavoro!</i>
</p>

<p>
Non ci potevano essere e non ci furono equivoci
sull’indole di siffatte dimostrazioni; erano la
protesta dello stomaco. Tali vennero giudicate con
singolare unanimità dalla stampa di ogni partito e
dagli uomini politici, che le segnalarono in Parlamento
e fuori, ed il giudizio non poteva essere
modificato dal grido: <i>Viva la Repubblica! Viva il
Socialismo!</i> echeggiato in quei giorni nella minuscola
Subiaco. Era evidente l’urgenza di misure che
attenuassero almeno le più crudeli sofferenze dei
lavoratori e della borghesia magra. Qualche cosa
fecero i Municipi specialmente in Sicilia, dove era
fresca la memoria dei tumulti del 93-94: e con qualche
sacrifizio ed anche con qualche strappo alla legge
tennero il prezzo del pane entro limiti normali.
Riuscirono con ciò a mantenere la calma. Nulla, o
ben poco, fece il governo, su cui pesarono le maggiori
responsabilità e che poteva prendere i più
efficaci provvedimenti di sana prevenzione; esso non
credeva allo spettacolo doloroso delle inaudite miserie,
non sentiva il cupo muggito della tempesta
che si avvicinava rapida e minacciosa.
</p>

<p>
Il timore manifestato nel 1894 era già una realtà
nell’autunno del 1897: la sommossa aveva valicato
lo stretto e dalla Sicilia si era propagata in tutto
il continente. Sullo scorcio di quell’anno, però, essa
non aveva assunto i caratteri che l’avevano distinta
nell’isola. Il fenomeno si riprodusse in tutti i suoi
dettagli nell’anno 1898, che rimarrà celebre nei
<span class="pagenum" id="Page_25">[25]</span>
nostri annali per la cronaca sanguinosa della sua
primavera.
</p>

<p>
Ed è la Sicilia, dove sono i centri del dolore,
che suona la diana: a Modica ed a Troina si tumultua
per fame e rinnovansi le stragi del 1893-94. Sorpassano
la decina gli affamati uccisi in Febbraio in
quelle due città, e centinaia di feriti cercano salvezza
nella fuga, perchè la polizia non contenta delle generose
somministrazioni di piombo cerca vittime
nuove per le patrie galere.
</p>

<p>
Passano due mesi in una calma relativa, che
non inganna i veggenti, e quando verso la fine di
Aprile si esauriscono le provviste locali di frumento
e si eleva rapidamente il prezzo per la guerra ispano-americana,
che rese più scarsa l’importazione,
l’incendio divampa da un capo all’altro d’Italia
con una rapidità prodigiosa spiegabile colla facilità
e rapidità dei mezzi di comunicazioni di ogni genere;
i tumulti e le sommosse assumono le proporzioni
di una vera epidemia alla cui diffusione, oltre le
cause economiche, politiche e morali persistenti,
somministra un contributo considerevole il mimetismo,
il contagio psico-sociale.
</p>

<p>
Ecco la cronaca sanguinosa fatta di date e di
cifre; ed avverto che, pur troppo, essa non è completa<a class="tag" id="tag6" href="#note6">[6]</a>.
</p>

<p>
I tumulti, le sommosse cominciarono il 26 Aprile
a Faenza ed a Finale-Emilia. Si ripetono il 27 a
<span class="pagenum" id="Page_26">[26]</span>
Faenza e Bari; il 28 a Faenza, Foggia, S. Giovanni
a Teduccio, Arzano, Benevento, Secondigliano; il
30 a Modugno, Aversa, Palermo, Piove, Pesaro,
Ferrara, Rutigliano, Castelsanpietro, Forlì, Rimini,
Camerino, Napoli; il 1.º Maggio a Monopoli, Molfetta,
Minervino-Murge, Benevento, Ferrara, Napoli,
Rimini, Bagnacavallo, Ascoli Piceno, Resina, Ponticello,
Giuliano, ecc.; il 2 a Bagnacavallo, Ascoli
Piceno, Cesena, Piacenza, Parma, Ferrara, Ariano
di Puglia, Salerno, Palermo, Pesaro; il 3 a Pesaro,
Figline Valdarno, Avellino, Soresina; il 5 a Pavia,
Livorno, Sesto Fiorentino; il 6 ad Avellino, Livorno,
Firenze, Pisa, Padova, Palermo, Milano; il 7
a Livorno, Pistoia, Fermo, Porto Maurizio, Milano;
l’8 a Firenze, Monza, Como, Padova, Pescia,
Genzano di Roma; il 9 a Milano, Napoli, Pontedera,
Monza, Saronno, Como, Brescia, Rovigo, Vicenza,
Reggio-Calabria, Siracusa, Bologna, Monsummano,
Tropea, Castelvetrano, Foggia, Matelica, Livorno,
Pisa, Siena, Roccastrada, Bologna, Ferrara e dintorni,
Ancona, Velletri, Messina, ecc., ecc.; il 10
a Napoli, Livorno, Genova, Porto-Maurizio, Chiavari,
Ravenna, Castelferretti, Tropea, Velletri; l’11
a Caserta, Aversa, Cimitile, Novara, Luino, Messina,
ecc.
</p>

<p>
Col giorno 11 Maggio si può dire che cessa il
periodo acuto delle dimostrazioni. I governanti che
per oltre quindici giorni sono stati in preda del
terrore — altrettanto grande quanto era stata grande
la loro precedente incosciente serenità — hanno compiuto
la repressione, hanno consolidato lo stato di
assedio in tre grandi regioni, delle quali due tra le
più agiate e le più colte della penisola, la Toscana
<span class="pagenum" id="Page_27">[27]</span>
e la Lombardia — e possono trionfalmente annunziare
che: <i>l’ordine regna in Italia</i>.
</p>

<p>
La gravità dei fatti non fu da per tutto uguale;
ma fu identica la loro fisonomia da Messina a Luino.
Per un momento le manifestazioni politico-sociali di
questo regno d’Italia malconnesso, lo ripeto, assunsero
impronta rigidamente unitaria: da Luino
a Messina, unica fu la causa che sollevò la protesta
ed uguale dappertutto la forma di questa protesta
dello stomaco. Il primo grido che si sentì per ogni
dove fu quello di <i>pane e lavoro</i>, cui successivamente
e in varia misura si aggiunsero altri gridi
sovversivi — altri <i>evviva!</i> ed altri <i>abbasso!</i> secondo
il diverso temperamento locale. Ai gridi più spesso
si aggiunsero minaccie contro le autorità, contro le
persone invise; alle minaccie seguirono i fatti:
rotture di fanali, di vetri delle case, devastazioni,
incendi, saccheggi; ed a questi le repressioni ora
miti ora feroci; gli arresti a migliaia e i massacri.
</p>

<p>
Una prima e necessaria constatazione: la ferocia
della repressione non sta menomamente in rapporto
colle gravità ed un poco anche coll’indole dei tumulti.
A Bari ed a Foggia i fatti sono gravissimi e
stante la importanza delle due città possono riuscire
pericolosi; eppure non ci sono i morti di Molfetta
e di Modugno. A Faenza, che inizia il movimento
e dove sin dal primo giorno si concede il
pane a 30 centesimi, si arriva alla costruzione di
vere barricate; ma non si deplora un eccidio come
a Bagnacavallo. Tra Prato e Sesto Fiorentino, tra
Parma e Piacenza da un lato, Monza, Luino e Soresina
dall’altro, in ambienti tanto diversi, intercedono
le medesime differenze dianzi accennate e
<span class="pagenum" id="Page_28">[28]</span>
che si verificarono anche in Sicilia nel 1893-94. Ciò
prova che dovunque le autorità furono longanimi
e prudenti si evitò o si ridusse a ben poca cosa il
versamento del sangue.
</p>

<p>
Se in questa diversità di risultati c’entrano le
differenze individuali delle autorità locali, c’entra
in misura maggiore la mancanza di savia ed uniforme
direzione dal centro.
</p>

<p>
Ho enumerato senza alcun ordine le città, i
paesi, i villaggi che somministrano elementi alla
cronaca sanguinosa perchè l’apparente disordine si
presta a considerazioni d’indole apparentemente geografica
che assurgeranno più tardi ad importanza
maggiore per giudicarne l’indole. Anzitutto, se in
generale si può affermare che i tumulti cominciano
nel mezzogiorno per propagarsi gradatamente al
settentrione, non è meno vero, però, che la prima
scintilla si parte dal centro e dal nord della penisola — Faenza
e Finale Emilia — e divampa più qua
e più là, mostrando che le cause determinanti esistono
in tutta la penisola ed agiscono disordinatamente
e contemporaneamente sui grandi e sui piccoli
centri, senza che possa affermarsi esservi una
prevalenza decisa dei primi o degli ultimi in guisa
che possano stabilirsi i primitivi centri d’irradiazione.
Solo può rilevarsi che i casi di Milano esercitarono
maggiore influenza degli altri se si deve
giudicarne dal numero delle località che furono
tumultuanti il giorno nove Maggio.
</p>

<p>
Il fenomeno è naturale ed ha la sua ragione di
essere in quella specie di egemonia, che la <i>capitale
morale</i> esercitava ed esercita in gran parte d’Italia
ed a cui si sottraggono l’estremo mezzogiorno e la
<span class="pagenum" id="Page_29">[29]</span>
Sicilia. Si noti intanto che Firenze non ricordava
forse da secoli tumulti quali quelli del 1898; che
Napoli abbandona la sua proverbiale indifferenza
apatica e memore delle prime prove dell’agosto 1893,
persiste per più giorni nei tumulti senza lasciarsi
intimidire dagli apparecchi micidiali di guerra teatralmente
allineati nelle sue piazze e vede le sue
donne smunte, i suoi fanciulli laceri, le sue larve
di lavoratori sfidare la forza pubblica ed in qualche
momento affrontare serenamente la morte. Il
contegno di queste due città da solo somministra
all’osservatore politico qualche indicazione,
che non dovrebbe andare perduta per valutare al
giusto lo intervento delle cause, che riuscirono ai
tumulti.
</p>

<p>
Un’ultima constatazione mercè la quale la geografia
e la cronologia alleate rivelano l’indole dei
luttuosi avvenimenti in discorso.
</p>

<p>
Il 1º Maggio, giorno sacro pei socialisti e che
avrebbe potuto fornire occasione a dimostrazioni
facilmente degeneranti, passa tranquillo dove i socialisti
sono forti per numero e per organizzazione.
Solo a Rimini, a Bagnacavallo ed un poco a Ferrara,
contrade pervase discretamente dalla corrente delle
nuove idee, nel giorno della festa del lavoro vi furono
tumulti; prevalsero questi nel mezzogiorno — Napoli,
Monopoli, Minervino Murge, Molfetta, Benevento,
Resina, Ponticello, Giuliano, ecc. — dove
possono esservi socialisti, ma non esiste affatto un
partito socialista, nemmeno in embrione.
</p>

<p>
E chiudo questa cronaca sanguinosa con cifre,
che, per quanto incomplete, riescono dolorose ed
eloquentemente rivelatrici.
</p>

<p>
<span class="pagenum" id="Page_30">[30]</span>
</p>

<p>
Bisogna rinunziare ad enumerare gli arresti.
In un giorno c’erano oltre 500 detenuti per causa
dei tumulti nelle carceri giudiziarie della sola Bari;
300 cittadini in una volta furono imprigionati a
Livorno; un migliaio circa in più volte in Napoli.
In Italia gli arresti, senza timore di esagerare, si
può affermare, che nel periodo dei tumulti dovettero
contarsi a decine di migliaia.
</p>

<p>
La statistica dei ferimenti tra i cittadini è ancora
più incerta; chi è ferito nei tumulti si presume
che abbiavi preso parte. Non si ammette che sul
luogo ci si sia trovato accidentalmente o trascinato
dalla marea; perciò se fa noto il suo stato è sicuro
che egli verrà sottoposto a processo. In questo caso
sarà fortuna se uscirà assolto; ma nessuno lo
risarcirà mai dai parecchi mesi di carcere preventivo
sofferto. Si comprende perciò che il numero dei
feriti tra i cittadini denunziati dai giornali dal 26
Aprile alli 11 Maggio debba essere molto al disotto
del vero; riuscii a raccoglierne circa duecento, ma
con molta probabilità avranno passato il migliaio.
</p>

<p>
Più sicuro è il numero dei morti e ce ne furono
cinquantuno oltre quelli di Milano. La forza pubblica
non ebbe che un morto e ventisette feriti;
e tra le ferite furono calcolate le leggere contusioni.
Nella forza pubblica le lesioni furono quasi tutte
lacero-contuse. Il popolo in armi, che movevasi
in seguito a complotto preordinato da lunga mano,
non possedeva che sassi e bastoni!
</p>

<div class="chapter">
<p>
<span class="pagenum" id="Page_31">[31]</span>
</p>

<h2 id="cap4">IV.
<span class="smaller">A MILANO</span></h2>
</div>

<p>
Le notizie delle sommosse e dei tumulti che il
telegrafo comunicava ai giornali e che questi diffondevano
in ogni angolo d’Italia avevano eccitato
la opinione pubblica nella misura consentita dalla
inerzia morale e intellettuale, da cui è afflitto il
nostro paese; l’eccitamento raggiunse il colmo suo
in tutte le classi sociali, nelle sfere politiche, nei
rappresentanti del governo, quando corse la prima
voce che la sommossa incomposta per fame del
mezzogiorno si era trasformata in rivolta a Milano
e che la rivolta poteva divenire rivoluzione. Un
pubblicista, conservatore di merito in Napoli, non
esitò a ricordare la famosa risposta del Liancourt
a Luigi XVI. (<i>Corriere di Napoli</i>).
</p>

<p>
Non poteva essere diversamente. L’importanza
della città di Milano e le sue condizioni, note ed
in parte esagerate, facevano presumere che i moti
del resto d’Italia dovevano assumere carattere diverso
riproducendosi nella <i>capitale morale</i>; sicchè
appena si seppe delle prime dimostrazioni del giorno
<span class="pagenum" id="Page_32">[32]</span>
6 maggio osservossi un notevole mutamento nel
linguaggio dei giornali conservatori e degli altri,
che rispecchiavano le opinioni delle sfere governative.
</p>

<p>
Si cominciò a tacere delle cause economiche,
che avevano determinato i primi tumulti, e si segnalò
con accenni vaghi e timidi da principio, più recisi e
chiari in appresso, l’azione dei partiti sovversivi — repubblicani,
clericali e socialisti, — il complotto,
la preordinazione voluta e cosciente di
tutti quei movimenti che erano stati considerati con
singolare unanimità spontanei, improvvisi, e sottratti
all’influenza di qualsiasi partito politico. In
questa guisa tutto l’interesse e tutta l’attenzione
della frazione della nazione che pensa e partecipa
alla vita politica concentrossi su Milano, da cui
possono prender nome tutti gli avvenimenti luttuosi
della primavera del 1898. E dal carattere reale o
artificiosamente attribuito agli avvenimenti di Milano
presero l’intonazione tutti i provvedimenti politici,
che costituiscono uno dei periodi della più stolta e
ingiustificata reazione, che abbia attraversato l’Italia
nuova.
</p>

<p>
A Milano, perciò, si assomma la storia dei tumulti
di cui c’intratteniamo ed è indispensabile
esporre colla maggiore esattezza possibile quali
furono i fatti che vi si svolsero dal 6 al 9 maggio,
onde assegnare le rispettive responsabilità agli attori
del dramma e riuscire al giudizio complessivo
equanime sull’opera del governo.
</p>

<p>
Non è facile fare la cronaca imparziale, obbiettiva,
degli avvenimenti ai quali si ha assistito o si
ha preso parte diretta o indiretta; l’impresa è più
ardua quando chi scrive è uomo di parte. È bene,
<span class="pagenum" id="Page_33">[33]</span>
però, che chiunque desidera che la luce si faccia
intera, a tale impresa si accinga, perchè su ciò
che può esservi di errato nella narrazione, dai
viventi possa venire la rettifica o la smentita opportuna.
</p>

<p>
Comincio, adunque, sereno la cronaca dei fatti
di Milano; per la quale si ha un documento importante
nei resoconti stenografici dei processi, che
si svolsero innanzi ai Tribunali militari. A proposito
dei quali non si deplorerà abbastanza la condotta
insana del Generale Bava-Beccaris, che sottrasse
elementi preziosi per la storia colla censura esercitata
sulla stampa e coi tagli fatti eseguire negli stessi
resoconti stenografici dei processi<a class="tag" id="tag7" href="#note7">[7]</a>.
</p>

<p>
I tumulti di Milano prendono le mosse da un
manifesto che i socialisti indirizzarono il giorno 6
ai cittadini. In esso si domandava la restaurazione
della libertà e della giustizia, l’abolizione dei privilegi,
<span class="pagenum" id="Page_34">[34]</span>
la guerra al militarismo, il suffragio universale
e si concludeva chiamando il paese a salvare se
stesso per evitare nuove stragi.
</p>

<p>
Si può discutere sulle opportunità di questo
appello; è indubitabile, però, che il suo contenuto
non era criminoso: ogni singolo punto del medesimo
era stato impunemente più volte e in vario modo
discusso ed affermato. Pensarono diversamente le
guardie di Pubblica Sicurezza pel malvezzo prevalso
d’intervenire sempre e passarono all’arresto di un
distributore presso Ponte Seveso.
</p>

<p>
L’arbitrio era reso pericoloso dall’eccitamento
degli animi ed ebbe quelle conseguenze dolorose
che la più elementare prudenza doveva far prevedere.
Gli operai, in gran parte appartenenti allo
stabilimento Pirelli, in via Galilei, protestarono e
chiesero la liberazione degli arrestati accompagnando
la richiesta con urli e fischi contro gli agenti della
forza, il cui contegno fu provocante oltre misura.
I sassi volarono contro la delegazione della questura
in Via Napo Torriani; e sassi furono lanciati contro
lo stabilimento Stigler perchè gli operai non vi
lasciavano il lavoro. In questi episodi vennero operati
altri arresti.
</p>

<p>
Una commissione di operai con a capo il socialista
Dell’Avalle si portò dalle autorità di pubblica
sicurezza scongiurando che si lasciassero in
libertà gli arrestati per disarmare l’ira popolare.
La preghiera fu ascoltata per metà: due furono
rilasciati ed un terzo, Amadio Angelo, venne trattenuto
col pretesto che era stato colto coi sassi in
mano. L’ottenuta parziale liberazione incoraggiava
nella insistenza da un lato, mentre la negata
<span class="pagenum" id="Page_35">[35]</span>
liberazione dell’altro esasperava gli animi maggiormente.
</p>

<p>
In questo primo tafferuglio non vi furono che
delle contusioni, per colpi di pietra; ma non doveva
tardare l’intervento della truppa invocato insistentemente
dalla questura e che doveva riuscire
micidiale. Il primo picchetto, del 47 fanteria alle
15,30 fu schierato verso la fronte dello stabilimento
Pirelli, dove lavoravano 2400 persone. Altra truppa
arriva un poco più tardi e si dispone sempre nei
pressi dello stabilimento suddetto. Alle 16,30 un
battaglione del 57 fanteria prese posto nell’Ippodromo
del Trotter. Così si trovano di fronte gli
elementi dell’incendio e non occorre che una scintilla
perchè esso divampi.
</p>

<p>
Quando più viva era la dimostrazione e gli
operai evocano indignati l’uccisione di Muzio Mussi,
i deputati Turati e Rondani sovraggiungono sul
luogo e si rinnovano i consigli di calma dati prima
dal Dell’Avalle; il consiglio avvalorano colla promessa
della liberazione dell’Amadio, coll’annunzio
dell’abolizione del dazio comunale sulle farine e
sui cereali.
</p>

<p>
Alle ore 18 comincia per gruppi l’uscita degli
operai dello stabilimento Pirelli e la gente sulla
via Galilei si sfoga gridando: <i>Evviva Turati! Evviva
Rondani! Abbasso il governo provocatore!</i> Parlano
di nuovo i due deputati socialisti e pare che
ogni pericolo di conflitto sia scongiurato.
</p>

<p>
Ma un gruppo di persone, da 200 a 300 — in
gran parte donne e fanciulli — si avviò, cantando
l’Inno dei Lavoratori, verso via Ponte Seveso e Andrea
Doria e fischiando gli agenti di polizia, tra i quali
<span class="pagenum" id="Page_36">[36]</span>
un certo Viola, <i>el calabres</i>, assai inviso perchè tra
i più petulanti nelle provocazioni. Si torna a domandare
la liberazione dell’Amadio e si scagliano
di nuovo sassi contro l’ufficio della Questura in
via Napo Torriani. Alle 19 circa esce dal Trotter
una compagnia di fanteria che viene accolta anche
essa a fischi ed a sassate. Una pietra, dice il <i>Corriere
della Sera</i>, colpì in fronte un soldato. «Questo
fatto, continua lo stesso giornale, le cui parole
riproduco testualmente, <i>parve l’ordine di reagire con
la forza alla forza</i>; e dalla truppa partirono otto
o dieci colpi di moschetto, <i>pare</i>, sparati in aria.
Fu quello un momento di panico e di confusione.
Molti dei dimostranti <i>parevano</i> disposti a resistere
anche di fronte alle schioppettate e seguitavano a
lanciar sassi; ma i più spaventati fuggivano a rompicollo,
spingendo, rovesciando quelli che si trovavano
di ostacolo sui loro passi. Le guardie della
sotto brigata uscivano con le rivoltelle in pugno, sparando
esse pure, mentre altri colpi partivano dalla
truppa. Il parapiglia durò pochi minuti, ma ebbe
esito letale» (N. 124).
</p>

<p>
Infatti vi lasciarono la vita nello stesso giorno
un certo Savoldi e l’odiata guardia di Pubblica Sicurezza,
il Viola, ch’era in borghese e che per
dare da vicino la caccia ai dimostranti trovossi
insieme a loro fatto bersaglio alle scariche dei soldati.
Affermasi, anzi, che fu proprio il Viola che
uccise il Savoldi. All’indomani cessò di vivere uno
dei feriti più gravi, l’Abbiati. Numerosissimi i feriti.
La giornata lugubre ebbe uno di quegli epiloghi di
una spontanea teatralità, che impressionano le menti
le meno eccitabili. Il Savoldi, raccolto da pietosi
<span class="pagenum" id="Page_37">[37]</span>
operai, fu messo sul tram elettrico per essere condotto
all’ospedale dei Fatebenefratelli. Ma durante
il tragitto morì. Fu ricondotto, sempre in tram, ed
accompagnato da operai in Piazza del Duomo, dove
formossi un assembramento di circa 500 persone.
La polizia voleva impossessarsene; ma i compagni
di lavoro non se lo lasciarono strappare dalle mani
e lo condussero al Cimitero Monumentale.
</p>

<p>
La passeggiata di quel cadavere pareva invocasse
vendetta; e vendetta chiedevano gli operai.
L’ucciso la meritava. Dalla testimonianza del Commendator
Pirelli innanzi al Tribunale Militare si
seppe che il Savoldi era un operaio che aveva lavorato
tutto il giorno nel suo stabilimento e che si
trovava nella folla per curiosità. (<i>Udienza del 28
Luglio</i>).
</p>

<p>
Qualche cosa di grave sarebbe avvenuto in
Milano la sera del 6; ma un provvidenziale acquazzone
alle 20 sciolse l’assembramento di Piazza del
Duomo. Più tardi la Galleria, i Portici settentrionali
e la Piazza del Duomo furono affollatissimi e si
cantò l’Inno dei Lavoratori; ma riuscì agevolmente
alla forza di fare sgombrare. Vi fu qualche arresto
e qualche spiacevole incidente; ma a mezzanotte
tutto era finito.
</p>

<p>
È necessario assodare la responsabilità di questa
prima giornata; ciò che avvenne dopo non fu che
la conseguenza fatale.
</p>

<p>
È innegabile l’illegalità dei primi arresti, che
procurarono le dimostrazioni e la sassaiuola per
ottenere la liberazione degli arrestati. A parte ogni
altra considerazione di ordine politico e sentimentale,
è del pari innegabile che si continuò nella illegalità
<span class="pagenum" id="Page_38">[38]</span>
nel momento in cui si arriva alla catastrofe. Mancarono
infatti i tre squilli di tromba voluti dalla
legge per intimare lo scioglimento di una dimostrazione.
Il <i>Corriere della sera</i>, la cui narrazione dei
fatti pare tutta intesa ad attenuare la responsabilità
della forza pubblica e delle autorità, parla di <i>un solo</i>
squillo di tromba dato dalle guardie di pubblica
sicurezza; ma non fa menzione di alcun squillo
al momento in cui la truppa fa la sua scarica micidiale.
</p>

<p>
I <i>tentativi di resistenza</i> dei dimostranti sono una
semplice ipotesi non avvalorata da alcun elemento
di fatto; le scariche sin dalle prime dovettero mirare
a colpire, perchè la fuga precipitosa cui si
dettero gli operai non consentiva, se non come
espressione di ferocia, la continuazione del fuoco;
e i morti e i feriti caddero colla prima scarica, tanto
improvvisa, che non dette tempo alla guardia Viola
di ritirarsi.
</p>

<p>
L’illegalità fu aggravata dalla mancanza assoluta
di tatto politico. Anche se l’Amodio fosse stato un
pericoloso delinquente — ed era un inerme ragazzo;
anche se avesse confessato il <i>grave</i> reato di avere
scagliato delle pietre, in quell’ora di grande eccitamento,
dinanzi ad una folla numerosa e tumultuante,
sarebbe stato atto savio lasciarlo in libertà — salvo
a riprenderlo e processarlo più tardi, se di processo
e di pena, ritornata la calma, lo si fosse ritenuto
meritevole.
</p>

<p>
Che la prudenza consigliasse la liberazione lo
riconobbe il comm. Pirelli, uomo d’ordine per eccellenza
e tanto alieno dalla sovversione che non volle
contaminato il balcone del proprio stabilimento permettendo
<span class="pagenum" id="Page_39">[39]</span>
che l’on. Turati facesse opera di pace colla
sua valida ed ascoltata parola. Fu il Pirelli, che
sin dal primo momento chiese telefonicamente alla
Questura la liberazione dell’Amodio; e fu il Pirelli
che da buon politico avvertiva il Questore dei pericoli
cui si andava incontro ostinandosi nel rifiuto,
che poscia confessava al Turati — che richiedevalo
di notizie delle pratiche fatte inutilmente presso la
Questura per rimuovere la causa occasionale del
disordine. Quando le pratiche furono rinnovate con
insistenza dai deputati Turati e Rondani, il signor
Questore all’imprudenza volle aggiungere il mendacio;
in un momento insolito di tenerezza per la
legalità scusossi di non potere liberare l’Amodio
perchè non era più in sua facoltà il farlo, avendolo
deferito all’autorità giudiziaria. E non era vero; e
la falsità del pretesto venne subito dimostrata dalla
risposta data dal Procuratore del Re allo stesso Turati,
che rapido era corso da lui per ottenere dall’autorità
giudiziaria ciò che era stato negato dalla
autorità di Pubblica Sicurezza<a class="tag" id="tag8" href="#note8">[8]</a>.
</p>

<p>
Forma un contrasto stridente colla condotta
inqualificabile della Questura quella ammirevole
e pacificatrice dei socialisti più noti. Il Dell’Avalle
sin dai primi momenti fu sul luogo e consigliò vivamente
la calma e s’intese col Pirelli nel consigliare
a chiedere la liberazione del detenuto. A lui
si unirono tosto gli onorevoli Turati e Rondani per
tale intento.
</p>

<p>
<span class="pagenum" id="Page_40">[40]</span>
</p>

<p>
Due volte parlò nelle strade il Turati e parlò
pure il Rondani e fece pena il vedere innanzi al
Tribunale Militare come si accanisse l’Avvocato Fiscale
nel contorcere il senso delle loro parole,
astraendo completamente dalla gravità del momento
in cui furono pronunziate, dalle intenzioni chiare
univoche di coloro che le pronunziavano, dall’effetto
prodotto e dallo scopo raggiunto.
</p>

<p>
Si ammetta pure la versione più rivoluzionaria
dei discorsi dei due deputati socialisti e si
riconosca pure che essi abbiano voluto scongiurare
il pericolo <i>presente</i> promettendo una <i>futura</i> levata
di scudi: non è evidente che essi in tal modo soltanto
potevano esercitare un’azione moderatrice sulla
folla esaltata? Ogni altro linguaggio avrebbe fatto
perdere la popolarità agli oratori senza ammansare
gli esaltati.
</p>

<p>
L’intenzione del Turati era tanto retta e pacificatrice
che ai tumultuanti annunzia e promette
anche ciò che non aveva ancora ottenuto: la liberazione
di Amodio; egli era tanto sicuro nel tentativo
di disarmare i tumultuanti che si affretta a dare
la buona novella della deliberazione della Giunta
sul dazio comunale sulle farine e sui cereali; e la
opera sua fu così efficace, che dove essa spiegossi
raggiunse l’intento. Lo riconobbe il <i>Corriere della
Sera</i>.
</p>

<p>
Erano dunque ben strani rivoluzionari questi
socialisti che nel momento del massimo fermento,
quando la loro parola può trasformare il tumulto
in rivolta, consigliano ed ottengono la calma! E non
è una delle minori enormità di questo periodo tristissimo
di reazione l’insano tentativo di attribuire
<span class="pagenum" id="Page_41">[41]</span>
a colpa degli accusati ciò che costituiva il loro
migliore titolo per ricevere azione di grazie anzichè
punizione<a class="tag" id="tag9" href="#note9">[9]</a>.
</p>

<div class="chapter">
<p>
<span class="pagenum" id="Page_43">[43]</span>
</p>

<h2 id="cap5">V.
<span class="smaller">DAL SACCHEGGIO DI CASA SAPORITI
ALLA BRECCIA DEI CAPPUCCINI</span></h2>
</div>

<p>
Il sangue corso nelle vie di Milano nella sera
del 6 maggio doveva farne versare dell’altro nei
giorni successivi. Era facile prevedere che qualche
cosa di più grave poteva avvenire e all’indomani le
autorità politiche, militari e amministrative avrebbero
dovuto prendere provvedimenti adatti per calmare
gli animi e prevenire i disordini.
</p>

<p>
Nulla di tutto ciò; le misure adottate, intese ad
intimidire, non potevano che sovreccitare gli animi
ancora di più. Solo nel pomeriggio del giorno 7
comparve un manifesto a firma del sindaco Vigoni,
che invitava alla calma!
</p>

<p>
In quel manifesto mancava il calore sincero,
che occorreva in quei momenti; era scialbo e rispecchiava
lo stato di animo di coloro che lo avevano
redatto — coscienti che non c’era corrispondenza
di sentimenti tra l’anima del popolo e quella dei
suoi rappresentanti legali; ed armonia d’intenti non
<span class="pagenum" id="Page_44">[44]</span>
poteva esservi tra un sindaco e i suoi rappresentati,
quando il primo potè proclamare la sua città travolta
da un’<i>onda di barbarie</i> e potè invocare in nome
della paura lo stato d’assedio, che non avevano potuto
ottenere prima i telegrammi del Generale Bava
e del prefetto Winspeare (<i>Secolo</i>, 8 Settembre 98).
Mai come in questa circostanza fu avvertito il danno
e il pericolo di questa dissonanza!
</p>

<p>
In quanto alle parole di pace del Comandante
del corpo di armata e del Prefetto, si comprende che
non potevano essere ascoltate, perchè erano ritenuti — a
torto o a ragione — responsabili dei fatti del
giorno precedente. A loro non restava che far sentire
la voce della minaccia e la fecero sentire nelle ore
pomeridiane — poco dopo che avevano fatto appello
al patriottismo di Milano — colla proclamazione
dello Stato d’assedio.
</p>

<p>
Intanto era dato l’impulso sin dalle prime ore
del mattino al movimento, che doveva più tardi
terminare tragicamente. Gli operai, addolorati e indignati
pei fatti del giorno precedente, volevano
manifestare i loro sentimenti astenendosi dal lavoro.
La decisione fu presa in principio da quelli dello
stabilimento Pirelli; gradatamente venne comunicata
ed accettata da quelli di quasi tutti gli altri stabilimenti
della città e dei sobborghi.
</p>

<p>
Si è scritto e detto che gli operai in grandissima
maggioranza erano contrari alla cessazione del lavoro:
ma la facilità colla quale venne eseguita dapertutto,
anche se chiesta da sole donne — come
constatano i rapporti ufficiali — prova che ciò non
è esatto. Mancarono i segni di un qualsiasi dissenso.
</p>

<p>
<span class="pagenum" id="Page_45">[45]</span>
</p>

<p>
In questa guisa la valanga dei dimostranti partita
dallo stabilimento Pirelli andava ingrossandosi e
verso mezzogiorno era composta di parecchie migliaia
di persone. <i>Il Corriere della Sera</i> osserva che «all’avanzarsi
di quella minacciosa marea si chiudevano
precipitosamente i portoni delle case ed i negozi; <i>e
quanti ne uscivano andavano ad aumentare la folla
dei curiosi</i>.» (N. 125). E che si trattasse di <i>curiosi</i>
lo stesso giornale ripete più esplicitamente più oltre
in un appello intitolato: <i>A casa, a casa!</i> nel quale
deplorava che «quando più grave e penoso si fa
il dovere dell’Autorità militare, proprio nei punti
ove il tumulto facilmente degenera in tragedia, si
affolla una moltitudine di <i>curiosi</i>, quasi fossero devoti
ad un nuovo genere di <i>sport</i>».
</p>

<p>
 In questa constatazione preziosa c’è tutto lo spirito
che animava la massa dei dimostranti; era
composta di <i>curiosi</i>! E mi piace ripetere il punto
ammirativo dello stesso <i>Corriere</i>. Che fossero <i>curiosi</i>
verrà confermato più in là. Era minacciosa la folla?
È una gratuita supposizione non corredata da alcuna
prova. Se tra migliaia di persone se ne trova
una — dato che il fatto sia vero — che dice ad un
grande industriale, il Grondona: <i>È venuta l’ora
per noi di non lavorare più e di vedere sgobbare voi
altri!</i> ciò dimostra che non mancava qualche
esaltato.
</p>

<p>
Mancò qualunque violenza, qualunque aggressione
contro gl’industriali; e se questi furono previdenti
ed avveduti, specialmente il Pirelli, gli operai,
si potrebbe soggiungere — tenendo conto dei fatti — si
mostrarono pieni di benevolenza verso i padroni.
Il grido: <i>Morte ai signori!</i> se realmente fu emesso
<span class="pagenum" id="Page_46">[46]</span>
da qualche pazzo, non rispecchiava le intenzioni dei
lavoratori.
</p>

<p>
Ma delle intenzioni pacifiche della immensa
massa si ha la irrefragabile testimonianza nei
fatti, che valgono più delle insinuazioni. Non
c’erano armi tra i dimostranti — e in buona parte
erano donne e fanciulli — e non commisero alcun
atto che potesse far fede delle loro intenzioni
ostili.
</p>

<p>
In quel giorno malaugurato sarebbe bastato che — come
in Roma per la dimostrazione Frezzi — la
forza avesse brillato per la sua assenza e Milano
dopo poche ore avrebbe ripreso la fisonomia ordinaria
di città colta, tranquilla e industriosa. Invece
chi stava a capo del governo — invido degli allori
raccolti da altri in Sicilia; forse spronato da volontà
diverse — volle mostrarsi forte e dette istruzioni
conformi ai propositi. Perciò, sin dalle prime ore del
giorno, uno squadrone di cavalleria fece una perlustrazione
nelle adiacenze degli stabilimenti industriali:
<i>adiacenze che presentavano la tranquillità
abituale</i> (<i>Corriere della Sera</i>).
</p>

<p>
La piazza del Duomo venne occupata militarmente
da fanteria, cavalleria e artiglieria sotto il
comando di Bava Beccaris. Chiuso dai bersaglieri
lo sbocco della Galleria verso la Piazza del Duomo;
dalla cavalleria lo sbocco della piazza verso il Corso;
da alpini e fanteria via Mercanti, via Torino, via
Carlo Alberto, via Rastrelli: militarmente occupate
tutte le porte della città. Era evidente che l’autorità
militare aveva preso tutte le disposizioni strategiche
contro una rivolta di là da venire e di cui mancavano
i segni precursori. Queste disposizioni, intanto
<span class="pagenum" id="Page_47">[47]</span>
come avviene sempre in casi simili, non potevano
esse stesse che provocare la rivolta.
</p>

<p>
I dimostranti, rei di cantare l’inno dei lavoratori,
ebbero le prime cariche della cavalleria nel
Corso di Porta nuova e nelle vie adiacenti e <i>fuggirono</i>.
«L’intero reggimento di cavalleria, lascio la parola
al <i>Corriere della Sera</i>, percorreva di continuo al
trotto in colonne serrate e sparse, le vie Principe
Umberto, i viali Venezia, Porta Nuova e Garibaldi,
via Moscova, corso Porta Nuova ed i bastioni. Tutti i
negozi erano chiusi; molte finestre sbarrate; i curiosi
si ritiravano spaventati. Ma un residuo del grosso
della dimostrazione si ridusse in via Melchiorre Gioia,
presso la Dogana. Dinanzi alla cooperativa ferroviaria
tennero un conciliabolo, emettendo di quando in
quando grida ed agitando in alto i <i>bastoni</i>, i <i>cappelli</i>
ed i <i>fazzoletti</i>. Arrivò, dopo poco, una compagnia
di fanteria, che venne fermata a <i>spall-arm</i>
di fronte ai dimostranti, colla cavalleria alle spalle.
<i>Venne ordinato il pied-arm e ciò contribuì alquanto
a far allontanare l’attruppamento, che si frazionò
poi in gruppi e si disperse. Verso mezzogiorno le vie
sunnominate, percorse incessantemente dalla cavalleria,
erano quasi sgombre</i>».
</p>

<p>
Dunque, nel <i>conciliabolo</i> improvvisato su una
strada, si scoprono le armi dei rivoltosi: <i>bastoni</i>,
<i>cappelli.... e fazzoletti</i>. I rivoltosi erano tanto decisi
alla lotta, che si disperdono al semplice comando
di <i>pied-arm....</i>
</p>

<p>
Testimoni oculari, invece, narrano di modi straordinariamente
provocatori adoperati da ufficiali e
sott’ufficiali, da guardie di pubblica sicurezza e da
carabinieri e che contribuirono ad invelenire gli animi.
</p>

<p>
<span class="pagenum" id="Page_48">[48]</span>
</p>

<p>
Si può ammettere che ci siano delle esagerazioni;
comunque, i fatti reali ed un certo cinismo mostrato
da militari in via Carlo Alberto e altrove, nulla
prova contro l’insieme dell’esercito. Gli esempi contrari
e belli non mancarono; ed una nobile esortazione
di un ufficiale ai soldati perchè non facessero
uso delle armi senza l’esplicito comando, venne narrata
dal Secolo; di soldati che spesso sparavano in
aria narrano gli stessi testimoni oculari più corrivi
ad accusare i militari. Il vero è che in questi casi,
ponendo a contatto truppe armate e dimostranti
inermi, devono avvenire fatalmente dei conflitti, che
si risolvono in massacri; come una miccia accesa
accanto alla polvere deve determinare un’esplosione.
L’esperimento venne fatto in Sicilia su larga scala
nel 1893; ed era stato fatto a San Luri, a Calatabiano,
a Ruvo, a Corato, ecc. Ed è istruttivo che le
stesse condizioni spesso riescirono agli stessi risultati
anche in Inghilterra.
</p>

<p>
Queste condizioni fecero sì che il giorno 7 in più
punti della città, a Porta Venezia, a Porta Vittoria,
a Porta Ticinese, a Porta Sempione, in via Torino il
fuoco della truppa sia stato più o meno vivo nelle ore
pomeridiane e che abbia tuonato anche il cannone.
</p>

<p>
La narrazione di questi luttuosi avvenimenti che
hanno dato i giornali conservatori e reazionari di
Milano, lascia intendere chiaramente che mancarono
i fatti provocatori degli eccidi da parte dei
dimostranti, e che le fucilate vennero sempre determinate
dalle insolenze e dalle sguaiataggini delle
donne e dei monelli, che rappresentarono la parte
più ardita e più persistente dei tumultuanti: molte
donne portavano in collo i figlioletti.
</p>

<p>
<span class="pagenum" id="Page_49">[49]</span>
</p>

<p>
È chiaro dallo insieme delle testimonianze raccolte
dai resoconti dei giornali e dalle risultanze
processuali, che la costruzione delle poco serie barricate — che
non ebbero in verun punto veri difensori — e
le deboli offese dei cittadini furono la conseguenza
diretta ed immediata delle fucilate dei
soldati, che stesero sul terreno parecchi morti e
moltissimi feriti. E le offese non furono che quelle,
che potevano venire da sassi e da tegole lanciate
da mani deboli — da donne e da fanciulli — e da
tetti dai quali non scorgevansi nemmeno coloro che
avrebbero dovuto essere presi di mira. Ma sulle barricate
e sulle armi dei rivoltosi avrò agio di ritornare.
</p>

<p>
Un testimonio oculare, che assistette a molti incidenti
e ad una continuata serie di provocazioni da
parte delle truppe, con maggiore precisione accorda
una importanza decisiva alla scarica micidiale fatta
da un plotone di bersaglieri in via Torino senza
che ci fosse stato alcun squillo di tromba. Questo
stesso cittadino immediatamente, in una a due altri,
raccolsero un bambino di circa otto anni colpito
mortalmente e lo portarono davanti al generale Bava
Beccaris apostrofandolo vivacemente. Il generale dette
ordine di arrestarli; ma non fu ubbidito, perchè il
caso pietoso s’imponeva anche ai cervelli ubbriacati
dal fumo della polvere. I tentativi di offesa che erroneamente
vengono chiamati tentativi di resistenza
e le barricate sarebbero stati la conseguenza del
sangue versato in via Torino. Questo eccidio non
trova alcuna giustificazione: tale non può menomamente
considerarsi il fatto dei ragazzi arrampicati
su di una scala Porta, che costretti, con cattivi modi
<span class="pagenum" id="Page_50">[50]</span>
a discendere, lanciarono dei pezzi di legno, che
non offesero alcuno.
</p>

<p>
In questa triste giornata, durante la quale fu
commesso il cosidetto saccheggio del Palazzo Saporiti,
sul quale ritornerò, all’Ospedale Maggiore e in
quello dei Fate bene fratelli furono portati dodici
morti e quarantanove feriti gravemente. Ma queste
cifre non danno che un’idea lontana del sangue
versato.
</p>

<p>
Da ogni parte della Lombardia, dal Piemonte
e da Piacenza, nelle varie ore arrivarono rinforzi di
truppe: fanteria, alpini e cavalleria; e in ogni
punto della città si procedette alle perquisizioni e agli
scioglimenti dei circoli, e delle associazioni repubblicane
e socialiste e della Camera del Lavoro, con
sequestro di carte innocue e di registri.
</p>

<p>
Alle 17 e mezza tutta la redazione dell’<i>Italia
del Popolo</i>, in una a quanti si trovavano nel giornale
di Via S. Pietro all’Orto per puro accidente o per
doveri professionali — come il moderato avvocato
Valentini — e in una all’on. De Andreis, che volle
essere condotto in questura per protesta o per atto
di solidarietà, viene arrestata e sospeso il giornale.
</p>

<p>
Alle 22,30 al Comando si apprende che le numerose
barricate sono state tutte espugnate.
</p>

<p>
La giornata si chiude con una grande vittoria
del partito moderato lombardo: alle 23 l’ispettore
Latini comunica che viene anche sospeso il <i>Secolo</i>.
L’avv. Carlo Romussi suo direttore e il suo redattore
Emilio Girardi vengono trattenuti in questura.
</p>

<p>
Il fatto culminante del giorno 7 Maggio fu il
saccheggio annunziato e strombazzato del Palazzo
Saporiti; attorno al quale saccheggio figurano gli
<span class="pagenum" id="Page_51">[51]</span>
annunziati conflitti in diversi punti della città, la
resistenza degli insorti e le facili espugnazioni delle
barricate sorte qua e là come segno di protesta e
d’indignazione anzichè come vero mezzo di organizzare
una insurrezione.
</p>

<p>
L’alba del giorno 8, in conseguenza, sorgeva in
mezzo alla generale preoccupazione ed un certo
squallore poteva notarsi sin dalle prime ore nella
popolosa, ricca ed allegra città.
</p>

<p>
La preoccupazione non era fuori proposito. Se
realmente nella popolazione ci fosse stata l’intenzione
di venire ad una rivoluzione, il giorno 8,
perchè festivo, si prestava benissimo; ma la giornata
non fu delle più calde.
</p>

<p>
In Piazza del Duomo, occupata da cavalleria,
fanteria e artiglieria, mantiene il suo quartier generale
Bava Beccaris, quasi a dirigere le operazioni
di guerra; operazioni nelle quali non si potè ammirare
l’unità e la intelligenza della direzione, ma
che spiccano per la facile e disumana energia.
</p>

<p>
In molti punti si assicura che sorgono barricate
e da molte finestre si afferma che partono colpi di
fucile e di rivoltella contro le truppe. Quanto valgano
le prime e quanto veri i secondi si vedrà in
appresso; rimane certo che la ragazzaglia e molte
donne ostentano la loro antipatia all’esercito con
qualche insolenza, con qualche innocuo sasso e con
molti fischi.
</p>

<p>
Ufficiali e soldati ricambiano queste manifestazioni
con fucilate e puntate di baionetta, che ammazzano
e feriscono; e la cavalleria ce l’ha specialmente
contro le donne, che contando sulla
generosità dei cavalieri, in qualche punto sperarono
<span class="pagenum" id="Page_52">[52]</span>
sbarrare la strada coi loro corpi: furono calpestate
inesorabilmente. A Porta Ticinese, in Piazza Sant’Eustorgio,
nel Corso e nel Sobborgo San Gottardo,
a Porta Ludovica, a Porta Tenaglia, a Porta Sempione,
a Porta Romana, ecc., vi furono i soliti incidenti
luttuosi cominciati colle rincorse tra soldati
armati e ragazzi che urlano e fischiano e terminati
colla uccisione e col ferimento di molti cittadini.
</p>

<p>
Il cannone tuonò lugubremente in diversi punti
e in più volte, specialmente al Corso San Gottardo
e in Piazza S. Eustorgio. L’affare dovette essere
grave in Corso S. Gottardo, perchè c’era da fare
contro i <i>2000 studenti venuti da Pavia e armati di
rivoltella</i>: tanto risoluti che i pattuglioni di cavalleria
non poterono disperderli e n’ebbe ragione
soltanto il cannone! (<i>Perseveranza</i> 9 Maggio).
</p>

<p>
Nell’insieme la giornata passò in modo migliore
di quello temuto: l’avvenimento più caratteristico
fu l’arresto dell’on. Turati e della dottoressa Koulichoff
e degli on. Costa e Bissolati, ch’erano corsi
a Milano alla notizia divulgatasi in Italia della
morte del primo.
</p>

<p>
Tutti i prigionieri furono condotti al cellulare
scortati dalla cavalleria e dalla fanteria in piena
disposizione di battaglia.
</p>

<p>
Colla ripresa del lavoro il lunedì, giorno 9,
avrebbe dovuto ritornare completamente la calma;
così non piacque allo zelo repressivo delle autorità
politiche e militari che il lavoro proibirono e che
scovrirono il maggior pericolo di rivoluzione che
abbia corso Milano e lo distrussero con l’usata
energia.
</p>

<p>
<span class="pagenum" id="Page_53">[53]</span>
</p>

<p>
Lasciando da parte i minori incidenti, il pericolo
in discorso fu visto nella zona da Porta Vittoria a
Porta Venezia che ebbe per centro Porta Monforte.
Qui, secondo la fervida immaginazione del Generale
Bava Beccaris e della stampa moderata, nel
convento dei Cappuccini si asserragliarono gl’insorti
ed organizzarono vigorosa resistenza, coadiuvati dalle
fucilate delle case adiacenti; ma superata valorosamente
dai bersaglieri, che rinnovarono le prodezze
della Cernaia, prendendo di assalto la improvvisata
fortezza, sulla quale il cannone aveva aperta una
breccia superiore nell’importanza a quella di Porta
Pia....
</p>

<p>
I soldati arrestarono gl’insorti, i cappuccini
loro complici e gli studenti travestiti da cappuccini
e li condussero nell’atrio della Prefettura prima, e
al cellulare dopo....
</p>

<p>
Di questo movimento i giornali di Milano del
9 e 10 — compresa <i>La Lombardia</i> — dettero una
narrazione paurosa; e fortunatamente fu l’ultimo
atto dell’insurrezione di cui ebbero ad occuparsi.
</p>

<p>
Qui si pone termine alla sintetica esposizione
dei tumulti della capitale lombarda: cominciati per
imprudenza e testardaggine dell’autorità politica il
giorno sei; continuati per la fretta d’intervenire e
di mettere in contatto truppe e cittadini eccitati il
giorno sette — quando si denunzia il preteso attentato
contro la civiltà coi saccheggi e colle devastazioni; — il
giorno 8 — quando si crede completare
la eliminazione delle menti direttive coll’arresto
dei deputati socialisti; — e il 9 — quando si pensa di
schiacciare la testa all’idra insurrezionale colla espugnazione
del convento di via Monforte.
</p>

<p>
<span class="pagenum" id="Page_54">[54]</span>
</p>

<p>
In due successivi capitoli si troveranno dettagli
e schiarimenti, che metteranno il lettore in condizione
di potere apprezzare equamente l’entità
dei fatti sin qui sommariamente enunziati. Ora mi
limito a notare con tristezza le voci corse e i fatti
assodati, che possono in modo complessivo fare giudicare
il carattere dell’azione militare.
</p>

<p>
Non raccoglierò le voci che narrano del cinismo
di alcuni ufficiali di cavalleria, che parlarono del
poco numero dei morti come se si fosse trattato di
una battaglia contro nemici stranieri; nè le altre,
di ufficiali di fanteria e dei bersaglieri, che sciabolarono
i soldati che non volevano sparare o miravano
male. Non le raccolgo, quantunque corrano
ancora in Milano dopo sei mesi, perchè le credo messe
in giro in momenti di eccitamento e di passione,
che fanno travedere uomini abitualmente calmi e che
pur serbandosi in buona fede inventano o esagerano.
Mi piace, invece, insistere sulla condotta umana e
prudente di molti ufficiali, che raccomandavano ai
soldati di non reagire contro le provocazioni dei ragazzi
e delle donne, mostrandosi longanimi e pazienti.
</p>

<p>
Per quanto si sia intenzionati di gettare un
velo sul passato, pure giustizia vuole che si rilevino
alcune particolarità innegabili, che indicano la via
per trovare i veri responsabili del massacro di Milano.
</p>

<p>
È innegabile, infatti, che la repressione assunse
talvolta un carattere individuale odioso: si sparava ai
singoli individui che si affacciavano alle finestre,
che attraversavano una strada in fretta per condursi
alle loro abitazioni.
</p>

<p>
Si fecero scariche in punti deserti — come in
via Pioppette il giorno 7, dove rimase ucciso un
<span class="pagenum" id="Page_55">[55]</span>
cittadino che transitava. Si sparò quasi sempre
sulla folla, che fuggiva. Si sparò dai bastioni contro
le case le cui imposte delle finestre erano chiuse
e vi furono freddati individui che si portavano da
una stanza all’altra<a class="tag" id="tag10" href="#note10">[10]</a>. Si dette la caccia ai ragazzi
che occupavano i tetti; caccia descritta dalla <i>Perseveranza</i>
nei termini seguenti: «Allora i carabinieri
salgono colla consegna o di fermare i ragazzi sui
tetti o di <i>sparare</i>.... Avviene una caccia sui tetti.
Qualcuno si ferma, altri non odono ragione e vengono
freddati a colpi di revolver. Sul tetto di casa
Saporiti in breve vi sono due morti e quattro feriti
gravemente». (Numero del giorno 8 Maggio). E
tra quei ragazzi alcuni erano di dodici e tredici anni;
ed erano tutti inermi; e nella peggiore delle ipotesi
non potevano che scappare senza poter nuocere ad
alcuno....
</p>

<p>
Questi fatti resero credibili alcuni altri insistentemente
smentiti; e fu smentito solennemente dall’Avvocato
fiscale Bacci l’uccisione di un fanciullo
di dieci anni con un colpo di revolver per parte di
un carabiniere; alcuni non negano, ma rettificano
affermando che la vittima vi perdette soltanto un
occhio. Furono riferiti dai giornali e non smentiti
questi casi pietosi e raccapriccianti — di cui qualcuno
olezzante poesia rivoluzionaria.
</p>

<p>
Il giorno 7 un gruppo di giovani seguiva
un operaio nel Corso Garibaldi, che portava, mostrandolo
ai passanti, un berretto contenente materia
molle biancastra; diceva che fosse il prodotto dei
<span class="pagenum" id="Page_56">[56]</span>
cervelli di sette ragazzi. <i>La Perseveranza</i> corregge
sulla fede di un medico: Nel berretto c’era il cervello
di un solo uomo. (<i>N. del giorno 8 maggio</i>).
Nello stesso giorno 7, nei giardini pubblici, di fronte
al Palazzo Rocca-Saporiti e precisamente nel punto
indicato da una pozza di sangue, ove nella mattinata
era rimasto ucciso da un colpo di revolver
un ragazzo undicenne, fu piantato un palo sormontato
da una corona intrecciata di foglie verdi e margherite,
e da un cartello con frasi di pietà per la
vittima e di sdegno contro gli strumenti crudeli
della borghesia (<i>Lombardia</i> N. 125).
</p>

<p>
Non accordo realtà alla leggenda, che si forma
in tutte le guerre civili, del soldato che uccide la
sorella che si trova nelle fila degli insorti e che si
è ripetuta per Milano; ma non si può negar fede a
questo episodio, che per ultimo narro.
</p>

<p>
Nel settembre, alla redazione del <i>Secolo</i> risorto,
presentossi un vecchio abbonato, che consegnò al
cronista due lire perchè le destinasse a qualcuno
delle famiglie delle vittime dei tumulti di Maggio
e narrò: «Sono i risparmi della mia povera nipotina
novenne, anch’essa curiosa, ed uccisa nei
moti dello scorso maggio». Il giorno era uscita
insieme a suo zio per impostare una lettera al padre
lontano; nella quale, dati i pericoli del momento,
lo si pregava di non ritornare subito in patria. Per
via la scheggia di una cannonata — la prima sparata — le
squarciò lo stomaco. Fu portata a casa informe
cadavere «Oggi, continuò il vecchio, frugando tra
i suoi abitini che mi erano venuti tra le mani,
in una borsa trovai due lire: erano i suoi piccoli
risparmi; a nessun miglior uso possono servire
<span class="pagenum" id="Page_57">[57]</span>
che a beneficare l’orfanello di chi, come lei, cadde
vittima della reazione». Il povero vecchio andò
via piangendo!
</p>

<p>
Il dolore suscitato da questi incidenti caratteristicamente
tristi delle lotte civili non può essere
lenito che dal ricordo degli atti umanitari; e la
stampa di quei giorni, con giusta ragione, dette lodi
al Senatore Negri, che affaticossi nel fare preparare
bende e barelle.... Egli — il capo incontestato degli
uomini politici che avevano voluto la reazione e
che dalla reazione speravano trarne i maggiori profitti — adempiva
scrupolosamente al suo dovere
di capo della Croce Rossa!...
</p>

<div class="chapter">
<p>
<span class="pagenum" id="Page_59">[59]</span>
</p>

<h2 id="cap6">VI.
<span class="smaller">LA MENZOGNA AL SERVIZIO DELLA REAZIONE</span></h2>
</div>

<p>
Il movimento politico sociale che in quest’ultimo
quarto di secolo si è svolto con meravigliosa
rapidità ed intensità tra i popoli civili era stato
lento e stentato in Italia. Le cause di questo ritardo
nella sua evoluzione sono parecchie e degne tutte
di uno studio speciale; qui basta enumerarle: mancanza
di uno sviluppo industriale e di relativa concentrazione
ed organizzazione delle classi lavoratrici,
analfabetismo, miseria, deficiente libertà ed educazione
politica rudimentale, esaurimento derivante da
un lungo periodo di cospirazioni, di rivolte e di
guerre per conseguire l’unità e l’indipendenza dallo
straniero, servilismo infiltrato nelle ossa delle popolazioni
per la servitù per secoli durata, differenze
ed antagonismi regionali che paralizzano molte
forze ed energie locali e che, abilmente sfruttate,
servono a comprimere le une per mezzo delle
altre, ecc.
</p>

<p>
<span class="pagenum" id="Page_60">[60]</span>
</p>

<p>
Di questo ritardo nella evoluzione politico-sociale
si risentono tutte le classi: le dirigenti come le cosidette
classi inferiori. Ond’è che mentre nelle ultime
manca la coscienza dei propri diritti e l’aspirazione
generale ad un tenore di vita più umano — mancanza
contrassegnata dalle alternative tra la rassegnazione
ignominiosa e le esplosioni selvagge — nelle
classi dirigenti, invece, c’è l’avversione verso
le innovazioni e la credenza in diritti propri, che
rappresentano una sopravvivenza del tramontato regime
feudale. Queste condizioni, si sa che sono più
vive nel mezzogiorno e nelle isole; il settentrione
è stato maggiormente penetrato dalla corrente della
vita moderna. Non tanto, però, da aver modificato
sensibilmente la costituzione politica e intellettuale
della maggioranza delle classi dirigenti, rimaste più
reazionarie che sanamente conservatrici. Se n’ebbe
la prova, con una certa sorpresa in molti, in occasione
dei moti di Maggio.
</p>

<p>
Per quanto lento il movimento politico sociale
elevante le classi lavoratrici, esso allarmava già le
classi dirigenti che da un pezzo manifestavano il
rammarico profondo e il pentimento per le meschine
riforme concesse — e specialmente per la riforma
elettorale politica del 1882 ed amministrativa del 1889.
</p>

<p>
I moti di Sicilia del 1893-94 manifestarono
lo stato d’animo delle classi dirigenti, le quali perdonarono
a Crispi le brutture di cui era macchiato,
in grazia della repressione pronta e severa. Tutto
perdonarono col proprio disdoro a chi aveva iniziato
con fortunati auspici la reazione.
</p>

<p>
Venne Abba Garima e fatalmente produsse la
Caduta di Crispi; ma caduto il vessillifero, la reazione
<span class="pagenum" id="Page_61">[61]</span>
dava segni d’impazienza per riprendere la
marcia trionfale interrotta dal disastro africano, nel
quale c’era la complicità innegabile delle classi
dirigenti.
</p>

<p>
I moti del 1898, perfettamente analoghi, e solo
più generali e più vasti nelle proporzioni di quelli
del 1893-94, somministrarono propizia l’occasione
per riprendere l’interrotto movimento reazionario.
</p>

<p>
Questi moti da principio furono talmente violenti
e si propagarono con tanta rapidità, che le
classi dirigenti ne provarono paura e sbalordimento,
ma rinfrancatesi man mano che il telegrafo dava
notizia delle repressioni riuscite e della buona
prova fatta dall’organizzazione dell’esercito — per
la quale trepidarono fortemente nel momento del
richiamo delle classi in congedo — ripresero con
energia compensatrice della breve sosta l’opera
malvagiamente reazionaria interrotta nel 1896.
</p>

<p>
Intanto nel mezzogiorno, dove queste classi dirigenti
sono meno colte ed hanno minore coscienza
collettiva dei propri interessi e delle proprie aspirazioni,
si applaudiva al governo per la repressione
ed anche la s’invocava più feroce e più continuata,
ma venne meno la loro azione diretta; in Toscana
e nella Lombardia, dove supponevasi che le classi
dirigenti dovessero essere più illuminate e più modernamente
conservatrici, invece furono esse gli
elementi attivi che presero la mano al governo
centrale e quasi gli imposero la reazione. La loro
attività in tale senso fu in ragione diretta del pericolo
da cui si sentivano minacciate: la perdita del
dominio e dell’influenza a causa dei progressi rapidi
della democrazia repubblicana e socialista.
</p>

<p>
<span class="pagenum" id="Page_62">[62]</span>
</p>

<p>
La reazione, per colorire i propri disegni, si
servì della menzogna e della esagerazione, che le
avevano reso eccellenti servizi nel 1893-94. Allora
ai buoni italiani del continente si fece comprendere
che in Sicilia non erano i lavoratori che si movevano,
stanchi di vessazioni e di soprusi e di spogliazione,
che non erano i contadini che reclamavano la terra
loro o patti agrari tollerabili se non equi del tutto;
ma che l’isola fosse in aperta insurrezione per attentare
all’unità della nazione ed erigersi a stato indipendente
o porsi sotto la protezione non si sa bene
se della Francia, o della Russia: il <i>trattato di Bisacquino</i>
non lo definiva chiaramente.
</p>

<p>
Il giuoco riuscito allora fu ripetuto nel 1898;
e sino ad un certo punto con ugual fortuna. Si
scrisse che a Napoli si gridava: <i>Vulimme ò re nusto!</i>
cioè il Borbone. Si ripetè che in Lombardia si volesse
costituire lo <i>Stato di Milano</i>.
</p>

<p>
Di vero c’era questo solo: che a Napoli, come
à Milano, il malcontento era generale e profondo e
correvano per la bocca di tutti certi confronti odiosi.
Ma era una menzogna che a Napoli e a Milano il tumulto
avesse una bandiera politica qualsiasi.
</p>

<p>
La menzogna poi divenne gigantesca nelle proporzioni
date agli avvenimenti dalle classi dirigenti
che volevano sfruttarli disonestamente; ciò specialmente
in Toscana e in Lombardia. Nella mite e
gentile Toscana l’opera dei reazionari sorpassò tutto
ciò che era da attendersi dalla paura folle che imperava
sovrana a Palazzo Braschi; e i reazionari
ottennero lo Stato di assedio, in tutte le provincie,
di cui non sentiva il bisogno il Prefetto di Firenze,
ch’era pure un avveduto uomo d’ordine e per soprammercato
<span class="pagenum" id="Page_63">[63]</span>
un generale — l’ex deputato Sani.
Ed a Pisa il Regio Commissario straordinario per
la Toscana arriva a scorgere pericoli dove non ne
vedeva il Prefetto Minervini. Sicchè si ebbe in
quei momenti: un Prefetto dimissionario perchè
seppe proclamate misure non chieste dalla salute
pubblica; ed un altro Prefetto punito coll’aspettativa
perchè non volle sciogliere delle associazioni non
pericolose e non sovversive!
</p>

<p>
I disordini repressi facilmente e rapidamente nel
mezzogiorno e nel centro della penisola non potevano
esercitare valida influenza sull’indirizzo politico dello
Stato; l’esercitarono invece e vigorosa quelli di
Milano, esagerati e falsati con impudenza pari alla
persistenza.
</p>

<p>
E questi uomini non esitarono a spargere in Italia,
per ottenere le invocate misure, notizie tali, che
fecero rinvigorire i tumulti e le sommosse e crearono
pericoli reali non sospettati dagli imprudenti loro
inventori e propalatori! Poco mancò che l’annunzio
telegrafico: <i>il cannone tuona da otto ore in Milano!</i>
non provocasse una vera insurrezione altrove....
</p>

<p>
«I moti di Milano, si affermò nei giornali e
nei corridoi allarmati di Montecitorio, nelle sale di
Palazzo Braschi, e in altre più auguste, non solo
mirano ad abbattere le istituzioni, a rompere l’unità
d’Italia; ma costituiscono un attentato contro la
stessa civiltà».
</p>

<p>
I singoli elementi dovevano essere adeguati al
giudizio complessivo e finale; perciò da un lato si
ingigantirono tutti gli episodi che facevano fede
della forza e della organizzazione dell’insurrezione
e dei pericoli conseguenti per lo Stato; dall’altro
<span class="pagenum" id="Page_64">[64]</span>
si somministrarono altri dettagli paurosi dai quali
dovevasi argomentare di che cosa fossero capaci i
barbari moderni, padroni di una città civile e ricca.
</p>

<p>
In tal guisa si sospingeva il governo ad una
repressione pronta ed energica sino alla ferocia; e
non solo si mirava alla repressione, che deve durare
sintanto che c’è l’imminenza o l’immanenza del
pericolo, come espressione della legittima difesa
dello Stato, ma si mirava a giustificare la reazione
permanente come mezzo adatto per distrurre le cause,
che avevano generato i barbari moderni.
</p>

<p>
Così si diffusero con amorevole sollecitudine
notizie sulle barricate, sul complotto, sulla uccisione
degli alpini, sulle bande svizzere, sulla resistenza
fiera — anche eroica — degli insorti, sulla impedita
partenza dei treni, sulla necessità del cannoneggiamento,
sulle case designate al saccheggio e alla distruzione,
sul saccheggio avvenuto di Palazzo Saporiti,
della Cassa di Risparmio, sulla distruzione della
Villa reale di Monza; sui contadini di Corbetta che
marciavano su Milano per vendicare Muzio Mussi;
sui contadini bolognesi concentrati sulle sponde del
Po, ecc., ecc.
</p>

<p>
Di ciascuno di questi elementi giustificatori
della repressione e della reazione dirò qui rapidamente
col vivo rammarico di non poterne trattare
più ampiamente e di non saperne dire in forma
artistica, mescolando il ridicolo colla rampogna,
per flagellare gli eroi della menzogna e della calunnia.
</p>

<p>
Comincio cogli atti che dovevano far designare
gl’insorti come i nuovi vandali; e perciò come tanti
salvatori della civiltà gli uomini della reazione.
</p>

<p>
<span class="pagenum" id="Page_65">[65]</span>
</p>

<p>
L’invenzione più grottesca fu quella delle case
designate al saccheggio e alla devastazione nella
nuova San Barthelemy anarchica e socialista colle
lettere rosse — il colore adatto! — <i>B</i> e <i>F</i> che indicavano:
<i>Bombe</i> e <i>Fuoco</i>. La notizia corsa per
la prima fu delle prime smentite come un prodotto
di una morbosa immaginazione e furono gli stessi
giornali conservatori a constatare l’esistenza delle
famose lettere, che, però, non erano state scritte
dai rivoluzionari, ma dagli agenti della autorità municipale;
la <i>B</i> indicava che lì presso c’era una
<i>bocca di presa</i> dell’acqua potabile; la <i>F</i> era un segno
pei lavori di <i>fognatura</i>!
</p>

<p>
Ebbe sorte più prospera, dal punto di vista
degli inventori, la notizia sul saccheggio della Cassa
di Risparmio e del Palazzo Saporiti; la notizia fu
accreditata a Roma e non fu delle minori nel determinare
la proclamazione dello Stato di assedio.
Mancava ogni base al saccheggio della Cassa di
Risparmio e la notizia circolò per breve tempo;
c’era qualche lieve indizio per la seconda ed ebbe
la sua discussione innanzi al Tribunale Militare.
</p>

<p>
E dal Tribunale Militare si seppe ciò che c’era
di vero in questo episodio disonorevole per gl’insorti
di Milano.
</p>

<p>
Nel terzo processo il Tribunale Militare si occupò
del saccheggio del Palazzo Saporiti. — Gli
accusati erano nove: di due non fu indicata l’età;
sette erano minorenni tra i 14 e i 18 anni; di uno
la polizia dette cattive informazioni e non trova da
dire sui precedenti degli altri. Ben terribili questi
saccheggiatori e ben grave dovette essere la devastazione
compiuta! Sentiamo dal processo.
</p>

<p>
<span class="pagenum" id="Page_66">[66]</span>
</p>

<p>
Un testimonio oculare, il cocchiere di Casa
Saporiti, dice che avevano preso della biancheria...
per fare delle barricate. Ma se essi furono arrestati
sui tetti! Palazzo Saporiti è tra i più ricchi di Milano;
fu completamente in mano dei barbari devastatori
per alcune ore; ma in tutto non si accusa
che un danno di circa ottomila lire. E fosse vero!
Ascoltiamo un testimonio che vale di più del cocchiere
e dei portieri; per un caso strano, questo
testimone è il difensore di ufficio dei vandali imberbi.
Il Barone Di Loreto, capitano dei Lancieri
di Firenze, colla ingenuità di chi non apprese nelle
Università il diritto e nelle aule l’arte oratoria,
dice: «Signori giudici! Basta guardare il fisico
e l’aspetto di Molteni e degli altri imputati per
convincersi che non potevano essere devastatori
e saccheggiatori. <i>E poi, il corpo del reato
dov’è?</i> L’atto d’accusa parla di gioielli e biancheria
trafugata per il valore di otto e più mila
lire, <i>mentre gl’imputati al momento del loro arresto
non possedevano un oggetto d’oro, un capo
di biancheria, nè altro. Io presi parte alla repressione
col mio squadrone, e stetti fermo presso una
barricata per dieci minuti, quando fummo avvertiti
che i tetti erano occupati dai dimostranti</i>. Dopo
i tre squilli molta gente si ritirò nei Giardini
pubblici e molti altri entrarono in casa Saporiti...»
</p>

<p>
È chiaro, dunque, che i <i>saccheggiatori</i> e i devastatori
entrarono in Casa Saporiti per paura; e
vi rimasero in trappola. Tentarono fuggire dal palazzo
Richard, ma vennero arrestati. Se vi avessero
avuto seco la <i>res furtiva</i> non avrebbero avuto modo
di nasconderla: dal luogo del saccheggio passarono
<span class="pagenum" id="Page_67">[67]</span>
al cellulare. Non importa: il Tribunale li condannava;
e dà 8 anni di reclusione al Sormani e 2
anni e 6 mesi ad un Bianchi di quindici anni....
</p>

<p>
Il <i>saccheggio</i> di Casa Saporiti somministra materia
per un altro processo. Si svolge il 26 Luglio
e compariscono sullo sgabello.... tre donne. Su di
una concentrasi l’accusa: la Ferrari, che piange e
si dichiara innocente. Una compagna l’accusa di
aver preso della biancheria; l’avv. fiscale è più
preciso e tremendo: assicura che prese stoviglie,
bicchieri ed altri oggetti che furono poi distrutti...
La Ferrari insiste, sempre piangendo, di non aver
raccolto che dei fiori....
</p>

<p>
La sventurata poteva essere creduta: fu proprio
la <i>Perseveranza</i> del giorno 8 ad annunziare che le
donne misero sossopra i giardini <i>divellendo piante
e fiori!</i>
</p>

<p>
Ad ogni modo non prestiamole fede ed ammettiamo
ch’essa abbia rubate tante stoviglie e bicchieri....
quanto ne poteva contenere il suo
grembiale. Anche qui manca la <i>res furtiva</i>; ma si
conceda che siano stati bene applicati i due anni
e mezzo di reclusione appioppatile dal Tribunale
Militare.
</p>

<p>
Si parlò, e ci fu il relativo processo, del saccheggio
del gioielliere Amodeo. Ma il <i>Corriere della
Sera</i> (N. 125) dà la spiegazione del fatto. Corse voce
che l’Amodeo avesse ucciso un popolano con un
colpo di revolver. Il colpo fu vero, e il <i>Corriere</i> deplorò
l’imprudenza; ma non fu seguito da saccheggio
a scopo di furto, sibbene da tentativo di devastazione
per indignazione. Dei sei accusati, quattro
erano <i>minorenni</i>, come risulta dal 56º processo.
</p>

<p>
<span class="pagenum" id="Page_68">[68]</span>
</p>

<p>
Ebbene: questi fatti e questi processi autorizzano
chicchessia ad atteggiarsi a salvatore della civiltà?
In tutte le parti del mondo e in tutti i tempi si
legge di tumulti e di sommosse che non siano stati
accompagnati da reati più numerosi e più gravi? Vi
sono operai, dice Louis Blanc, che la miseria tiene
continuamente a disposizione dei casi imprevisti.
</p>

<p>
Per un momento, durante il perturbamento, da
paura o da altro men lodevole motivo si arriva a
comprendere che si creda alla menzogna ed alla
esagerazione senza che si metta in dubbio la buona
fede di chi la menzogna divulga; perciò si può
essere disposti a perdonare la <i>Perseveranza</i> del
giorno 8 che diceva essere quello degli insorti programma
di <i>rivoluzione</i>, di <i>saccheggio</i>, di <i>devastazione</i>.
Ma tornata la calma si può e si deve essere inesorabili
verso chi continua nel mendacio e nella calunnia.
Ed è dopo una settimana circa da che la
repressione è compiuta e la verità si è fatta strada
in tutti i giornali d’Italia che la <i>Perseveranza</i> scrive:
«I nostri agitatori non sdegnano l’appoggio di
quegli abbietti per costumi, rotti al vizio od al
delitto, che continuamente escono e rientrano nelle
carceri con fatale intermittenza di delitti e di castighi,
e che, mentre non si mostrano nei momenti
di calma, sbucano dall’ombra nei tempi di lotte
cittadine; come non sdegnano l’appoggio di
quegli anarchici dallo stampo francese qualificati
per <i>démolisseurs, ravageurs, barberes de la Société</i>»
(15 Maggio). E dire che la <i>Perseveranza</i> è l’organo
del filosofo Negri!
</p>

<div class="chapter">
<p>
<span class="pagenum" id="Page_69">[69]</span>
</p>

<h2 id="cap7">VII.
<span class="smaller">LE ISTITUZIONI IN PERICOLO!</span></h2>
</div>

<p>
Il saccheggio e la devastazione di Milano ricca
e colta furono inventati per suscitare l’indignazione
contro i barbari contemporanei; ma queste menzogne
forse non erano sufficienti per determinare
l’azione energica del governo.
</p>

<p>
Chi poteva assicurare che al Ministero stessero
proprio a cuore gl’interessi delle civiltà! Bisognava
creare il pericolo delle istituzioni; inventare, perciò,
o esagerare le forze e la resistenza dei tumultuanti.
Presto fatto: donne e bambini, uomini inermi furono
tramutati in combattenti, cui <i>onestamente</i> accordossi
anche l’eroismo, che faceva comodo.
</p>

<p>
Analizziamo le creazioni dei denunziatori della
pericolosa insurrezione di Milano. Ecco un primo
gruppo di notizie assolutamente fantastiche: gli
alpini uccisi, una compagnia disarmata, gli studenti
di Pavia in marcia sopra Milano, ecc., ecc.
</p>

<p>
Di alpini uccisi si seppe a Palazzo Braschi e
nei corridoi di Montecitorio; ma, malauguratamente
<span class="pagenum" id="Page_70">[70]</span>
per coloro cui faceva comodo il grave fatto, nulla
se ne seppe a Milano. I becchini non poterono trovare,
tra i cadaveri dei cittadini massacrati, alcun
soldato alpino ucciso dai tumultuanti, così del pari
i superiori non poterono prender conoscenza di alcuna
compagnia disarmata; come la cavalleria mandata
in perlustrazione fuori Milano, le truppe appiattate
nelle cascine non poterono sorprendere in
marcia i <i>duemila</i> studenti armati di Pavia. Sperossi
di trovarne qualcuno travestito da cappuccino; ma
le barbe dei frati arrestati dopo la breccia erano
barbe autentiche....
</p>

<p>
E si passi sopra ai diversi strombazzati assalti
della stazione, alla complicità dei ferrovieri per
impedire la partenza dei treni: in grazia della esagerazione
della confusione, che doveva esservi in
una stazione di città cannoneggiata, si ha almeno la
soddisfazione di cogliere una preziosa confessione
dalla bocca della <i>Perseveranza</i>. Eccola: «Insistente
era la voce della sommossa alla stazione, con demolizione
della tettoia, sciopero dei ferrovieri, arresti,
fuoco, vittime. Quando ieri — il 9 — ci recammo
alla stazione per assumere informazioni, trovammo
l’ex onor. Zavattari che si affannava a persuadere
gli increduli — increduli anche sul posto! — che
nulla, nulla era succeduto. Tutti i treni andavano
e venivano regolarmente, tranne, come era noto dal
giorno precedente, quelli della linea Alessandria in
seguito anche ai fatti di P. Genova e di P. Ticinese
di ieri l’altro. Però la stazione e il difuori erano
garantiti dalla truppa. <i>Dobbiamo una parola di
elogio ai facchini della stazione — il seguito dello
Zavattari</i> — che si prestarono coi migliori modi ad
<span class="pagenum" id="Page_71">[71]</span>
assistere i forestieri in arrivo, specialmente alla sera,
quando non c’erano più nè vetture, nè omnibus.
Non ostante l’ora tarda, parecchi accompagnarono
i forestieri agli alberghi». (<i>N. del 10 Maggio</i>).
</p>

<p>
Pare, dunque, che Zavattari si sia adoperato
efficacemente per il mantenimento dell’ordine; per
ciò, forse, fu arrestato e condotto innanzi al Tribunale
militare, che — <i>incredibile dictu!</i> — lo assolvette
non ostante il suo riaffermato repubblicanesimo.
</p>

<p>
Ma se fin qui siamo di fronte al fantastico,
entriamo nel campo della realtà colle <i>Bande svizzere</i>,
colla complicità di Cipriani ed un po’ anche — come
nel <i>Trattato di Bisacquino</i> — della Francia:
l’ingrediente necessario per fare effetto sulla immaginazione
dei <i>patrioti</i>.
</p>

<p>
A tumulti finiti — si badi bene — scrivono da
Torino alla diligente e onesta <i>Perseveranza</i>. «<i>Voci
dall’estero assai esplicite</i>. — Mi si afferma da <i>persona
autorevole</i> che a Parigi si sapeva quanto doveva
succedere a Milano, dove la preparazione alla sommossa
era stata ideata e condotta abilmente da
qualcuno di coloro i quali o vennero arrestati in
flagrante, oppure presero il largo. Pare che anche
il Cipriani non ignorasse ogni cosa, ma che egli
abbia consigliato o sconsigliato, ignoro perchè non
mi si volle, o non mi si seppe dir di più. Certo
la miccia venne accesa a Bari e percorse tutta linea
ascendente fino a Milano, lasciando nello scoppio
parecchi strascichi e numerosi addentellati a nuovi
incendi ovunque il malcontento, la miseria, la corruzione,
la malvagità trovavano buona presa davanti
il sonno delle cosidette Autorità di vigilanza e di
<span class="pagenum" id="Page_72">[72]</span>
tutela dell’ordine pubblico». (<i>N. del 15 Maggio</i>)<a class="tag" id="tag11" href="#note11">[11]</a>.
</p>

<p>
Tutto questo sarebbe stato grave... se fosse
stato vero. Non lo era; e a quali innocenti, anzi
miserevoli proporzioni si riducesse la partecipazione
dell’indispensabile Cipriani lo si apprese dal processo
dei giornalisti: allo scambio di poche parole tra
Carlo Romussi e il valoroso di Domokos nel passare
da Milano per ritornare in Francia.
</p>

<p>
Ma chi può negare l’esistenza delle bande d’insorti
italiani, che dovevano calare dalla Svizzera
sopra Milano?
</p>

<p>
Le avevano organizzate l’on. Rondani e gli
altri rifugiati in Lugano, Lausanne ecc; l’on Morgari
aveva valicato il confine per condurle in Italia;
l’<i>Agenzia Stefani</i> le aveva annunziate; tutta la
stampa monarchica aveva protestato energicamente
contro l’indegna repubblica elvetica, che non sapeva
esercitare i suoi doveri di buon vicinato. È l’<i>Opinione</i>
di Roma — l’ufficiosa di tutti i ministeri — che dà
il monito alla Svizzera; e Visconti Venosta rincara
la dose con una <i>nota</i> diplomatica.
</p>

<p>
<span class="pagenum" id="Page_73">[73]</span>
</p>

<p>
Quanti erano gl’italiani delle bande? dove erano
indirizzati? La stampa monarchica non esitò a valutarne
le forze: da 500 a 5000; indicò la direzione
o meglio la meta precisa: Milano. Questo è certo:
le bande non penetrarono in Italia e non furono
arrestate nemmeno dall’esercito, che in forza discreta
venne scaglionato al confine per impedire l’entrata
di questo pericoloso contrabbando.
</p>

<p>
In questa creazione delle bande svizzere c’era
un nocciolo di verità, che fu ridotto alle sue
giuste proporzioni sopratutto dalle risultanze processuali
e dalle testimonianze delle autorità federali
e cantonali — Camuzzi, Bernasconi, Primavesi e
Rupa. — Le notizie false ed esagerate sugli avvenimenti
di Milano avevano messo il fermento nella
numerosa colonia italiana in Isvizzera; i primi esaltati
socialisti — poco più di un centinaio — mossero
verso il confine; vi arrivarono in <i>dieci</i>; non avevano
nè armi nè denaro; mancavano di pane e di vestiti...
(<i>Deposizione del Consigliere di Appello Primavesi,
giudice istruttore in Lugano</i>. Udienza del
29 Luglio). Verso il confine potevano arrivare più
numerosi; ma ciò fu impedito dai telegrammi, dalle
lettere, dai consigli e dalle preghiere degli on. Morgari
e Rondani e dell’avv. Tanzi. Rondani e Tanzi
rimasero in Isvizzera. Morgari rientra in Italia, di
nulla diffidando come chi ha coscienza di aver fatto
doverosa opera di pace; ma n’è punito col carcere
preventivo e col processo e dovette sentirsi ascrivere
a colpa dal Tribunale Militare l’influenza esercitata
nello scongiurare un tentativo d’invasione.
Punito come Zavattari!
</p>

<p>
<span class="pagenum" id="Page_74">[74]</span>
</p>

<p>
E siamo alle barricate. L’Italia e l’Europa seppero
che a Milano i tumulti si erano trasformati in
vera rivoluzione; tanto che vi erano sorte le barricate
come a Palermo nel 1860 e 1866; come a Vienna, a
Parigi, a Berlino, nella stessa Milano nel 1848 ecc.
</p>

<p>
La notizia, se anche vera nella sua essenza, non
doveva lasciarsi circolare perchè non poteva non
esercitare una influenza eccitatrice; e il governo
che sopprimeva giornali e telegrammi che dicevano
la verità poteva impedire la trasmissione dei dettagli
di queste barricate; doveva almeno ridurle a
quello che erano in realtà. Che fosse necessaria la
riduzione è evidente.
</p>

<p>
Si sa dalla breve cronaca che barricate erano
sorte in vari punti della città e nei tre giorni di
conflitto. Stando al <i>Corriere della Sera</i> (N. 125)
rinforzato dalla <i>Perseveranza</i>, queste barricate dovevano
essere una cosa molto seria la cui espugnazione
avrebbe dovuto costare molto sangue alla truppa,
se fossero state il prodotto <i>di una rivolta preparata
con tutta la calma, mentre la truppa era impegnata
in altri punti della città</i> e non l’episodio di un
tumulto improvviso. Queste barricate costituivano,
secondo i giornali delle reazioni, una <i>fortezza</i> nel
punto in cui s’incontrano corso Garibaldi, via
Moscova e via Statuto; e ne avevano altre di <i>rinforzo</i>
in altre vie collaterali. E la <i>Perseveranza</i> del
giorno 8 scrisse che il giorno precedente soltanto
a Porta Garibaldi vi furono tredici barricate <i>sapientemente</i>
costrutte e <i>tenacemente</i> difese.
</p>

<p>
Chi conosce la storia delle barricate vere nelle
varie rivoluzioni di Europa si attende uno svolgimento
tragico. E ci fu la tragedia; molti cittadini
<span class="pagenum" id="Page_75">[75]</span>
lasciarono la vita o furono feriti <i>presso</i> le barricate;
non ve la lasciò alcun soldato o ufficiale.
</p>

<p>
Un criterio veramente infallibile sulla entità di
queste barricate l’abbiamo nei processi e nelle condanne
del Tribunale Militare. Il 31º processo, ad
esempio, per le barricate, per così dire premeditate — quelle
del <i>Corriere</i> — di Corso Garibaldi e Via
Moscova avrebbe dovuto presentare il maggiore interesse
e i più gravi accusati. Invece tra i quindici
condannati la maggiore pena inflitta fu di un anno
e mezzo di reclusione. Una vera miseria per difensori
di barricate, che si suppongono presi colle
armi in mano; ai preparatori ideali della insurrezione
si appiopparono sei, dieci, quindici anni di
reclusione!
</p>

<p>
Non a Milano soltanto, ma dapertutto le risultanze
processuali sono riuscite a smentire le menzogne
della polizia sulla gravità dei fatti. Così i
<i>delitti</i> dei cittadini di Sesto Fiorentino, che condussero
ad altro piccolo massacro, furono così terribili,
che le pene inflitte ai colpevoli dal Tribunale militare
di Firenze non raggiunsero i <i>sei mesi</i> di
carcere!
</p>

<p>
La verità è diversa da quella che si vorrebbe
dare ad intendere per il decoro e per la serietà dei
conservatori, dei generali e dei Ministri del regno
d’Italia. Queste famose barricate non rappresentano
che una specie di esercizio sportivo dei ragazzi e
dei dimostranti; erano poco consistenti e mancavano
del requisito principale: mancavano di difensori. Si
espugnavano senza alcun pericolo, senza fucilate e
senza cannonate: a colpi di scudiscio. Erano una
parata da teatro che non meritava il sangue di cui
<span class="pagenum" id="Page_76">[76]</span>
furono bagnate. Se i processi e le pene non bastassero
per giustificare questo giudizio, ci sarebbe una prova
strana — in un certo senso anche umiliante: furono
tranquillamente fotografate e dalla parte, naturalmente,
nella quale stavano gli assalitori....
</p>

<p>
Veniamo all’ultima invenzione sbalorditoia: alla
resistenza degli insorti ed alla breccia aperta nel
Convento dei Cappuccini.
</p>

<p>
Per giustificare questo ignominioso episodio, s’inventarono
rivoltosi e combattenti all’Acquabella e
altrove. Nello stesso intento la <i>Perseveranza</i> del giorno
10 Maggio narrò che uno squadrone del reggimento
cavalleria Milano, appena arrivato da Lodi, veniva
lanciato fuori Porta Monforte e riusciva a prendere
alle spalle un <i>gruppo di riottosi, intimando la resa,
minacciando la carica colle lance</i>; e il gruppo si
arrese: i 150 circa, che lo componevano, erano la
<b>più parte armati di rivoltella e altri di
coltello</b>; Falso, falso, falso!
</p>

<p>
Affare grosso quello dei Cappuccini! Infatti,
dice la <i>Perseveranza</i>, gl’insorti, inseguiti lungo i bastioni,
continuarono a sparare e ripararono nel Convento
dei Cappuccini invadendolo e <i>trincerandovisi
fortemente. La truppa dovette snidarli mediante un
vigoroso fuoco di fucileria. I soldati poterono accerchiare
l’edifizio e la chiesa attigua. Furono circuiti
e</i> <b>arrestati tutti i combattenti, che non
riuscirono a salvarsi</b>.
</p>

<p>
Qui siamo in piena e vergognosa menzogna.
Qui, come alle barricate, mancarono gl’insorti e
i difensori dell’improvvisata fortezza; in loro vece
c’erano frati caritatevoli, che vennero arrestati in
vent’otto, e vecchi e vecchie mendicanti che erano
<span class="pagenum" id="Page_77">[77]</span>
andati a prendere la loro scodella di minestra e vi
trovarono la morte.
</p>

<p>
La menzogna vergognosa viene confessata a
denti stretti dal <i>Corriere della Sera</i> (N. 128); più
dettagliatamente dalla <i>Perseveranza</i> (giorno 11) che
sente il rimorso delle precedenti affermazioni e,
forse, voleva farsi perdonare dai suoi buoni amici
di una volta, i clericali. <i>La Perseveranza</i> ci narra
che la truppa <i>ignorava</i> (<i>!?</i>) l’esistenza del convento
e che si allarmò del movimento attorno al cancello — ed
erano i poveri che atterriti dalle fucilate cercavano
riparo in luogo, che, scioccamente, ritenevano
sacro — ed aprì la breccia a colpi di cannone; è la
<i>Perseveranza</i> che ci narra che il Padre Isaia venne
arrestato e <i>ferito</i> — avrà ricevuto una medaglia
il valoroso che lo ferì? — mentre lavava una ferita
ad una vecchia....; è la <i>Perseveranza</i> che riproduce
dalla <i>Lega Lombarda</i> la notizia della sorpresa che
fece allibire il Prefetto Winspeare quando si trovò
dinanzi quegli strani prigionieri: i frati cappuccini
e i vecchi mendicanti!
</p>

<p>
Questo episodio dei Cappuccini di Monforte fu
tanto enorme che l’Autorità Militare ordinò un’inchiesta;
la quale dovette <i>spiegare</i> l’errore di chi
ordinò il fuoco e la breccia, ma non potè fare a
meno di condurre alla liberazione dei poveri frati — avvenuta
il 15 Maggio — che devono solo alle
loro condizioni se non ricevettero i loro anni di
reclusione anzichè le scuse umilianti di tutte le
autorità. In questa liberazione sta, però, l’implicita
condanna di autorità militari, che si mostrarono
deficienti di tutto — specialmente di prudenza, di
umanità e d’intelligenza — e che completarono
<span class="pagenum" id="Page_78">[78]</span>
i trofei raccolti nei giorni precedenti raccogliendo
larga messe d’infamia e di ridicolo: infamia per
avere ucciso dei poveri in cerca di pane; ridicolo
per avere aperto la breccia in un inerme e
pacifico convento, con cannonate che sono degne di
essere messe alla pari con quelle contro i bovi del
pozzo di Tata nella <i>gloriosa</i> campagna contro Re
Giovanni nel 1887.
</p>

<p>
Riassumo. La cronaca e le poche considerazioni
esposte in questo capitolo dimostrano che cosa fosse
la pericolosa insurrezione di Milano. Ci sono ancora
altre prove schiaccianti contro coloro che inventarono
pericoli inesistenti o li centuplicarono.
</p>

<p>
Queste prove vengono somministrate: dal numero
dei morti e dei feriti tra i combattenti; dalla
natura della morte e delle ferite tra le truppe;
dalla condizione delle vittime tra i cittadini.
</p>

<p>
Con insistenza meravigliosa, nella cronaca delle
luttuose giornate di Maggio, dai giornali si narra di
fucilate e di colpi di revolver partiti dalle barricate
e dalle finestre delle case vicine. Ma da tutti i processi
non si potè apprendere che nelle case immediatamente
visitate dalla polizia e dai soldati
si siano trovate armi da fuoco e combattenti. Se
combattenti colle armi in mano si fossero trovati
sarebbero stati certamente fucilati. E non mancava
l’animo al generale Bava Beccaris di farli fucilare — a
lui che avrebbe già voluto far passare per le
armi l’onor. De Andreis, cui si trovò in tasca un
terribile esplodente: un progetto per la illuminazione
elettrica.
</p>

<p>
L’inchiesta sulla breccia dei Cappuccini avrebbe
dovuto condurre alla scoperta di queste case, che
<span class="pagenum" id="Page_79">[79]</span>
davano asilo agli insorti omicidi — di queste case
cui il Regio Commissario straordinario consacrò uno
dei tanti suoi balordi proclami.
</p>

<p>
Ma guardate, fatalità: durante l’assalto dei Cappuccini
si va ad esplorare una casa dalla quale si
supponeva che si fosse sparato; e in quella stessa casa
si conduce, per farlo curare, un ufficiale ferito in
via Moscova! Almeno a Napoli trovarono da condannare
la disgraziata complice di uno studente, che
sparò da una casa, ma che fu assolto... per non
provato reato. A Milano nulla!
</p>

<p>
Se gli insorti spararono per tre giorni di seguito
in tanti punti, tra i soldati avrebbero dovuto essere
numerosi i morti e i feriti per arma da fuoco. Ma
la forza non ebbe che due morti; la guardia di
Pubblica Sicurezza Viola e il soldato Grazia Antonio
Tommazzetti. Il primo venne ucciso da una scarica
della truppa; il secondo <i>non si sa</i> (<i>?!</i>) <i>se venne
ucciso per arma da fuoco o per una caduta di comignolo
sul capo</i>. Così il <i>Corriere della Sera</i> (N. 130).
C’è anche chi afferma, che venne ucciso da un
ufficiale perchè negavasi di far fuoco contro i cittadini;
ma la voce non è accreditata.
</p>

<p>
Di più. Il <i>Corriere</i> dà nello stesso numero
l’elenco nominativo dei soldati ed ufficiali raccolti
negli ospedali militari; tra ventidue feriti, <i>due</i> soli
lo furono per arma da fuoco; <i>tre</i> da coltello; gli
altri presentano ferite lacero-contuse o semplici
leggere contusioni. Le lesioni più gravi sono per
rottura dei malleoli per caduta dal cavallo. E chi
garantisce che i <i>cinque</i> non feriti da arma contundente
non siano vittime dei colpi della forza, che
sparava e caricava all’impazzata? C’è da sospettarlo:
<span class="pagenum" id="Page_80">[80]</span>
il <i>Corriere</i> (N. 132) infatti constata che il soldato
Malinverni ferito da arma da taglio <i>lo fu dalla
bajonetta di un commilitone</i> contro il quale urtò
accidentalmente nel parapiglia!
</p>

<p>
Non ci potevano essere, come non ci furono, feriti
d’arma da fuoco e da taglio tra i soldati perchè i
terribili insorti di Milano — donne e fanciulli in
massima parte — possedevano ben curiose e allegre
armi. Il <i>Corriere</i>, la <i>Perseveranza</i> e gli altri giornali
non videro che cappelli, fazzoletti, bastoni.... e sciabole
di legno da bambini. Contro la forza furono
scagliati sassi e — inorridite! — un pajo di scarpe.
</p>

<p>
E che in Milano ci fossero armi più serie lo
si vide dal numero dei fucili che vennero portati
al Comando Militare quando venne l’ordine del
disarmo.
</p>

<p>
Ma siccome giornali ed autorità parlano con
tanta insistenza di colpi di arma da fuoco.... che
per tre giorni di seguito in molti punti non ammazzano
nè feriscono, bisogna ricorrere ad una curiosa
ipotesi: che gl’insorti sparassero a polvere, per
intimorire la forza e costringerla a retrocedere amichevolmente.
Ma non erano a polvere, però, i colpi di
fucili e di cannone sparati dalle truppe; se ne ha la
prova dolorosa nella loro micidialità. Intorno al
numero dei morti corsero — anche sulla <i>Tribuna</i> — delle
esagerazioni: si parlò di 800, di 300 morti. Accettiamo
la cifra officiale, benchè ancora discussa:
circa 80 morti e 450 feriti.
</p>

<p>
Se gli uccisi, se i feriti fossero stati insorti veri,
anche se armati di scarpe o di sciabole di legno,
avrebbero meritato la loro sorte; ma invece «alla
statistica dei feriti e dei morti hanno dato una
<span class="pagenum" id="Page_81">[81]</span>
straordinaria percentuale i <i>curiosi</i>, gl’<i>imprudenti</i>,
i <i>disgraziati</i>....» Questa la confessione del <i>Corriere
della Sera</i> (N. 127). La <i>Lombardia</i> (N. 126)
riferì il giudizio di un professionista indignato che
nel sobborgo S. Gottardo si fosse sparato non contro
bande di rivoltosi, ma contro casigliani <i>endimanchés</i>
<b>curiosi</b> e che non sapevano stare in casa in un
giorno di primavera. E le cannonate? Non è vero,
dice lo stesso professionista, che quelle a mitraglia
siano state precedute da quelle a polvere; o almeno
l’intervallo di pochi minuti tra le une e le altre
toglieva qualunque significato di avvertimento alle
ultime. Che più? È la stessa <i>Perseveranza</i> che riconosce
che sparasi contro le finestre dalle quali
affacciavansi, <i>curiosi</i>; e aggiunge che a Porta Garibaldi,
a Porta Ticinese, a Porta Genova, a Porta
Vittoria, specialmente sul corso Loreto, tratto tratto
le truppe dovevano far fuoco <i>per disperdere i curiosi</i>!
(Numero del giorno 10 Maggio). La <i>ferocia</i>
dei combattenti di cui ci dettero notizia gli organi
del Regio Commissario era tale che.... <i>assistevano
i soldati caduti</i>. Ce lo fece sapere la <i>Perseveranza</i>
del giorno 8. In Italia, in questo triste quarto
d’ora, non è lecito commentare come si dovrebbe
l’insieme di queste note sull’<i>insurrezione</i> di Milano;
sarà lecito almeno di rilevare che dalle
medesime risulta non essere stato mai in pericolo
nel maggio 1898, nè la civiltà, nè le istituzioni; se
pericoli corsero, nella peggiore delle ipotesi, l’una
e le altre lo devono ai rappresentanti dell’ordine,
i quali vollero ed eseguirono una carneficina non
necessaria; e in politica niente è così disastroso e
deplorevole quanto ciò che è inutile.
</p>

<p>
<span class="pagenum" id="Page_82">[82]</span>
</p>

<p>
In Parlamento e fuori, coloro che difesero l’uccisione
di oltre centocinquanta cittadini ed il ferimento
di oltre un paio di migliaia, dissero, per attenuare
la responsabilità degli omicidi, che lo Stato
aveva agito per <i>legittima difesa</i>; ora, pur essendo
generosi, non si può accordare che l’<i>eccesso di difesa</i>,
che va sempre punita. La punizione verrà; ma dal
Tribunale della Storia.
</p>

<div class="chapter">
<p>
<span class="pagenum" id="Page_83">[83]</span>
</p>

<h2 id="cap8">VIII.
<span class="smaller">L’OPERA DELLA REAZIONE</span></h2>
</div>

<p>
Qualunque sia stata l’importanza dei tumulti
della primavera del 1898 e siano state anche semplicemente
<i>sportive</i> le barricate costruite in Milano
e tentate pure in Faenza, a nessuno verrà in mente
di negare al governo il diritto e il dovere di ristabilire
l’ordine, che — bene inteso — è condizione
vera di progresso e di libertà ad un tempo. S’intende
perciò la repressione immediata, anche se riesca a
ferire interessi legittimi e sentimenti alti e rispettabili;
ma se ne deve discutere la misura. E nessuno
dei pari vorrà negare la convenienza, la necessità
anzi, di questa discussione; poichè in politica l’assoluto
non esiste e la misura è tutto.
</p>

<p>
Se la repressione si arresta appena cessata la
sua urgente indicazione, quella troverà poche censure
<span class="pagenum" id="Page_84">[84]</span>
e solleverà poche e fiacche proteste. Se la
repressione continua quando è cessato il pericolo
che la impose allo Stato, in nome del preteso diritto
di legittima difesa, diviene reazione, che toglie a
pretesto le sommosse e non si propone soltanto il
ristabilimento dell’ordine.
</p>

<p>
Ancora: Della misura, e perciò della legittimità
della repressione, si potrà opportunamente giudicare
in seguito alla esatta valutazione dei fatti che la
determinarono e delle cause di ogni specie che
suscitarono i fatti stessi.
</p>

<p>
Questa conoscenza è indispensabile non solo per
assegnare le rispettive responsabilità, ma anche per
giudicare e prevedere quale sarà la efficacia dei
provvedimenti presi — se riusciranno a mantenere
lungamente quell’ordine che sta, almeno in apparenza,
in cima dei pensieri dei governanti; e ad
impedire, a più o meno lunga scadenza, la ripresentazione
dei tumulti.
</p>

<p>
La semplice cronaca ci ha fatto già conoscere
quale sia stata la loro entità; meglio e più completamente
l’apprezzeremo al lume delle risultanze dei
processi. Le quali saranno tanto più significative
inquantochè i processi furono istruiti col minimo di
regolarità procedurale e di garanzia nella difesa
dei presunti rei e col massimo di severità nei giudici
eccezionali, che conobbero e giudicarono dei
reati. Queste risultanze, quindi, potranno peccare
per eccesso; ma non si potrà sospettare che
presentino attenuata la gravità dei fatti. Si può
presumere anche la esagerazione, perchè in questa
sta il tentativo, l’unica speranza di giustificazione
della condotta del governo e delle classi dirigenti
<span class="pagenum" id="Page_85">[85]</span>
che lo inspirarono e spronarono nell’azione repressiva<a class="tag" id="tag12" href="#note12">[12]</a>.
</p>

<p>
<span class="pagenum" id="Page_86">[86]</span>
</p>

<p>
Senza anticipare le risultanze processuali e il
giudizio che potrà desumersi dalla conoscenza delle
cause delle sommosse, per ora continueremo la
cronaca della repressione, mettendone in evidenza
alcuni dettagli che servono a gettare sprazzi di
viva luce sull’indole dell’azione del governo e delle
classi dirigenti.
</p>

<p>
Nelle Puglie, dove i tumulti assunsero gravi
proporzioni e furono accompagnati da episodi selvaggi,
come quelli di Minervino-Murge, la repressione
fu breve e non uscì dai limiti del dovere e
del diritto di ogni governo di garantire a tutti l’ordine.
Fu in parte merito del Generale Pelloux di
non avere trasmodato; in gran parte si deve alla
mancanza di stimolo da parte delle classi dirigenti
che non sentono alcun pericolo politico e si accontentano
dell’ordine materiale.
</p>

<p>
Mancavano le ragioni di provvedimenti che
uscissero dall’ordinario a Napoli e nella sua provincia;
dove la repressione pronta ed energica e
non duratura al di là della durata degli insignificanti
tumulti sarebbe stata più che sufficiente. La
proclamazione dello stato d’assedio e la istituzione
dei tribunali di guerra, quindi, vennero giudicate
intempestive, capricciose, suggerite da preconcetti
politici e da ricordi recenti — dal ricordo delle
scene dolorose dell’Agosto 1893. Il lusso di cannoni
e di cavalleria nelle piazze e nelle strade di Napoli,
anche prima che venisse proclamato lo stato d’assedio,
venne interpretato come un espediente, pericoloso
sempre, per mascherare l’intrinseca e reale debolezza
militare del governo. I provvedimenti, infine,
furono tanto sproporzionati al pericolo temuto, che
<span class="pagenum" id="Page_87">[87]</span>
fu possibile sospettare che essi siano stati presi in
odio ad una persona e ad un giornale invisi all’onor.
marchese Di Rudinì e che non si potevano
colpire sotto l’impero delle leggi ordinarie. Enunzio
l’ipotesi, perchè più volte e da più parti ripetuta,
senza nascondere che per quanto poca stima si abbia
e per quanto poco stimabili siano i governanti
italiani, essa non sembra credibile. Comunque, mi
piace constatare che a Napoli, come nelle Puglie,
mancò sul governo la pressione delle classi dirigenti
in favore di una repressione trasmodante ed a suo
onore ricordo, che il sindaco di Napoli, Marchese
di Campolattaro, insistette presso il Ministero affinchè
lo stato d’assedio, innocuo ed inavvertito per
la cittadinanza, dannoso a quanti vivono dei numerosi
forestieri e pericoloso solo pei Tribunali militari,
venisse tolto al più presto possibile.
</p>

<p>
Altrettanto ingiustificato fu lo stato d’assedio in
Firenze e in tutta la Toscana; odioso perchè fatto
nell’interesse di una classe, o meglio di una ristretta
casta.
</p>

<p>
Della assoluta mancanza di necessità dello stato
dì assedio nella Toscana si ha la prova nella narrazione
e nei commenti ai fatti che dette la <i>Nazione</i>,
l’organo massimo dei conservatori toscani e che
combatteva il Ministero Di Rudinì, perchè fiacco
verso i partiti sovversivi; dei quali anzi lo diceva
complice più o meno cosciente. La prova irrefragabile
sta poi in questo: l’autorità politica che doveva
giudicare sulla convenienza del provvedimento, il
Prefetto di Firenze, nulla ne seppe ed apprese il
decreto che lo esautorava e gli sostituiva un Regio
Commissario straordinario, dal proclama che lesse
<span class="pagenum" id="Page_88">[88]</span>
uscendo da Palazzo Riccardi. Ed il prefetto era un
militare ed un accorto uomo politico: il generale
Sani. Questo episodio, che non ha precedenti, viene
completato dalla punizione inflitta al comm. Minervini,
Prefetto di Pisa, perchè si era rifiutato di sciogliere
alcune società innocue che mai erano uscite
dall’orbita della legalità; scioglimento imposto dal
Generale Heusch in un momento di morboso furore
reazionario.
</p>

<p>
A Firenze e in Toscana lo stato d’assedio e i
conseguenti Tribunali militari, non giudicati necessari
dalle autorità politiche locali, le sole competenti
sulle misure opportune e sconsigliati dagli
onor. Nicolini e Brunicardi, vennero chiesti ed
ottenuti, dalle consorterie politiche locali, verso
le quali il Ministero Di Rudinì, nella folle preoccupazione
di superare in energia Francesco Crispi,
ebbe il torto imperdonabile di mostrarsi condiscendente<a class="tag" id="tag13" href="#note13">[13]</a>.
</p>

<p>
Lo stesso avvenne a Milano ed in Lombardia;
dove almeno il Prefetto ed il generale comandante
la direzione chiesero il provvedimento eccezionale,
ma non fu concesso se non in seguito a telegramma
del sindaco della capitale morale ed alle pressioni
<span class="pagenum" id="Page_89">[89]</span>
esercitate sul governo da una frazione del partito
conservatore lombardo. I fatti di via Napo Torriani
del giorno sei, cagionati più che altro dalla imprudenza
e dalla cocciutaggine della questura, non avrebbero
mai potuto giustificare la proclamazione dello
stato d’assedio in una città come Milano; e l’insieme
degli avvenimenti autorizza a sospettare poscia che
la continuazione dei tumulti, sino alla breccia tragicocomica
aperta nel convento dei Cappuccini, furono
se non voluti e provocati, come qualcuno si arrischia
a dire, certo comodi e ben venuti per dare parvenza
di opportunità a misure eccessive e deplorevoli.
</p>

<p>
I mezzi adoperati dai conservatori toscani e da
quelli Lombardi per trascinare il governo, bendisposto
a lasciarsi trascinare, furono identici: la
calunnia e l’esagerazione. Ma quest’ultima può
trovare scusa nella paura grande e nei minacciati
interessi; non la prima. Nel calunniare gli avversari
e nell’esagerare i fatti, alcuni e qualche giornale
non conobbero limiti di decenza: si vide la <i>Perseveranza</i>
farsi la denunziatrice sfacciata dei giornali
democratici, fraintendendo, sino a disonorarlo, l’ufficio
della stampa<a class="tag" id="tag14" href="#note14">[14]</a>.
</p>

<p>
<span class="pagenum" id="Page_90">[90]</span>
</p>

<p>
Per singolare coincidenza, in due scritti — l’uno
pubblicato a Firenze ed attribuito al Generale Sani
<span class="pagenum" id="Page_91">[91]</span>
o per lo meno da lui inspirato; e l’altro a Ginevra
da un profugo — dei gruppi, delle caste, se non
delle classi che spinsero maggiormente il governo
italiano ad oltrepassare la repressione per abbandonarsi
nelle braccia di una reazione rabbiosa, si danno
note psicologiche caratteristiche, che si rassomigliano
meravigliosamente. Della consorteria di Firenze,
che invocò ed ottenne lo stato di assedio, si dice: che
manca d’ideale, che accetta la dinastia sabauda
come accetterebbe qualunque altra; e che nella monarchia
vede un <i>mezzo</i> per mantenere a se stessa
il primato in tutte le faccende pubbliche, a scopo
di lucro più che altro<a class="tag" id="tag15" href="#note15">[15]</a>. Il profugo di Ginevra
scrive che i conservatori lombardi, in fondo, sono
rimasti quello che erano gli aristocratici ai tempi di
Parini e che pochi — nella <i>Costituzionale</i> di Milano
non arrivarono che a novanta in circostanze solenni — ma
arditi, sotto la guida del Senatore Negri,
vollero non la repressione dei tumulti, ma la vera
reazione per mantenersi al potere. In Toscana, come
in Lombardia, questi gruppi di uomini, queste consorterie,
agirono energicamente perchè si sentivano
vicini a perdere ogni influenza ed ogni supremazia:
la democrazia batteva alle porte e stava per entrare
nelle loro cittadelle<a class="tag" id="tag16" href="#note16">[16]</a>.
</p>

<p>
Si comprende perciò che questi interessati promotori
della repressione energica al di là delle esigenze
<span class="pagenum" id="Page_92">[92]</span>
di una savia politica, abbiamo visto con favore
i tumulti ed abbiano inventato essi stessi il
<i>complotto</i>, di cui si dirà in appresso. Per loro, come
ingenuamente confessò un giornale di Genova, la
reazione non era temuta, ma <i>sospirata</i><a class="tag" id="tag17" href="#note17">[17]</a>.
</p>

<p>
Non spenderò parole per stigmatizzare gl’intenti
e i mezzi adoperati da queste consorterie per conseguirli
e i pericoli che creano pei popoli e pei governi;
meglio delle parole servirà la esposizione
dei fatti. La loro opera, sommariamente, la farò
giudicare da Carlo Luigi Farini, che scrivendo delle
<i>sette</i> dei suoi tempi — specialmente delle reazionarie — parve
anticipare la fotografia e il giudizio
sulle contemporanee. «I governi che istituiscono
<i>sette</i> governative o ne accettano gli aiuti, scrisse
il celebre moderato romagnolo, vengono a termine
di quegli individui, i quali essendo istitutori o direttori
delle <i>sette</i> di opposizione, invece di guidarle
ne sono guidati, e costretti ad operare, buono o
mal grado a posta di quelle. Nessuna idea è più
autopetica all’idea di governo, quanto l’idea di
<i>sette</i>. Governare vale ed importa moderare l’umana
associazione a vantaggio dei più, secondo gli eterni
principii della giustizia e della ragione: far <i>setta</i>
vale ed importa imporre ai più le opinioni, le volontà,
le passioni dei meno, cioè sragionare, scapestrare
sovente, sgovernare sempre; le <i>sette</i> governative
hanno poi questo peggiore sconcio, che
trascinando il governo ad operare ingiustizia,
<span class="pagenum" id="Page_93">[93]</span>
attentano al principio morale dell’autorità, e la
rendono così esosa, che gli uomini non la considerano
altrimenti come una necessaria tutrice e
moderatrice, ma come una nemica da invigilare
con istudio e guerreggiare con perseveranza»<a class="tag" id="tag18" href="#note18">[18]</a>.
</p>

<p>
È logico e naturale che dove più intensa fu
l’opera delle <i>sette</i> per trascinare il governo alla
reazione, ivi più clamorose siano state le manifestazioni
e gli atti di grazia perchè scongiurati i pretesi
pericoli corsi dalla patria e dalla civiltà — cioè
dai loro interessi.
</p>

<p>
A Milano, perciò, non appena cessato il primo
periodo della reazione — quello della repressione
sanguinosa — si assiste ad un nauseante scambio
di ringraziamenti e di congratulazioni che ricorda
lo spettacolo vergognoso dei tempi peggiori del
servilismo e della tirannide. La deputazione provinciale,
il consiglio comunale di Milano, alcune associazioni
politiche mandarono al generale Bava Beccaris
indirizzi traboccanti di riconoscenza, nei quali
l’esagerazione e la menzogna colle forme di rettorica
sbilenca arrivano alle lodi smaccate per la
<i>energia</i>, per la <i>intelligenza, per gli elevati intendimenti
civili e patriottici</i> spiegati nel salvare Milano
dal <i>saccheggio</i> e dall’<i>anarchia</i>, e nel conservare all’Italia
le <i>gloriose istituzioni vigenti</i><a class="tag" id="tag19" href="#note19">[19]</a>.
</p>

<p>
<span class="pagenum" id="Page_94">[94]</span>
</p>

<p>
Della sincerità e del valore delle manifestazioni
di una parte delle classi dirigenti lombarde molti
dubitano ricordando che rettoricume analogo venne
adoperato sotto l’Austria e in favore dei generali
che salvarono le istituzioni di allora contro coloro
che, complessivamente, sono i governanti di oggi.
La storia somministra parecchi esempi degradanti
di questo invertimento di parti e di questi trapassi
repentini dalla condanna all’apoteosi, e viceversa.
Checchè ne sia della sincerità della riconoscenza manifestata
è, però, assai probabile che un militare,
ignorante le vicende della storia, l’abbia accettata
come oro di coppella e si sia lasciato suggestionare
sino a dirigere all’esercito quest’ordine del giorno,
che costitusce l’esaltamento più caloroso dell’opera
propria:
</p>

<div class="blockquote">
<p>
«<i>Ufficiali, sott’ufficiali e soldati, funzionari ed
agenti di Pubblica Sicurezza</i>.
</p>

<p>
«In questi tristissimi giorni, non badando nè
a fatiche nè a disagi, voi avete reso un grande
servizio al Re, alla Patria, alla Civiltà.
</p>

<p>
«Per opera vostra la pace è restituita a questa
grande Metropoli, la quale 50 anni or sono, per
virtù, per valore e per concordia di tutti i suoi
cittadini, seppe risorgere a libera vita.
</p>

<p>
«I malvagi di ogni partito, concordi nel folle
intento di sovvertire le Istituzioni e disfare l’Italia,
l’avrebbero ripiombata in una servitù peggiore
della prima.
</p>

<p>
«Voi l’avete impedito: nel nome del Re e della
Patria vi ringrazio.
</p>

<p>
«Milano, 11 Maggio 1898.
</p>

<p class="center">
«<i>Il regio Commissario Straordinario</i>
</p>

<p class="center">
Tenente generale <span class="smcap">F. Bava Beccaris</span>.»
</p>
</div>

<p>
<span class="pagenum" id="Page_95">[95]</span>
</p>

<p>
L’esagerazione interessata, la vera ubbriacatura
locale, infine, spiega come e perchè si abbia perduto
l’esatta percezione degli avvenimenti a Roma
e fa anche supporre la buona fede nei Ministri,
che distribuirono medaglie ed onorificenze in numero
sbalorditivo e suggerirono al Re questo telegramma,
di cui a loro resta tutta la responsabilità:
</p>

<div class="blockquote">
<p>
«<i>Roma, addì 6 giugno 1898 — ore 21,20.</i>
</p>

<p>
«Ho preso in esame la proposta delle ricompense
presentatemi dal ministro della guerra a
favore delle truppe da lei dipendenti e col darvi
la mia approvazione fui lieto e orgoglioso di onorare
la virtù di disciplina, abnegazione e valore
di cui esse offersero mirabile esempio. A Lei poi
personalmente volli conferire di <i>motu proprio</i> la
Croce di Grand’ufficiale dell’ordine militare di
Savoia, per rimeritare il grande servizio che Ella
rese alle <i>istituzioni</i> ed alla <i>civiltà</i> e perchè Le
attesti col mio affetto la riconoscenza mia e della
Patria.
</p>

<p class="indr">
«<span class="smcap">Umberto</span>».
</p>
</div>

<p>
Dinanzi a questo lusso di ringraziamenti, di
lodi e di ricompense, saremmo curiosi di conoscere
quali severe parole dovrebbe adoperare l’onorevole
Deputato Franchetti, che altra volta si scandalizzò — consenziente
l’on. Pelloux allora ministro
della Guerra — delle numerose ricompense accordate
per la cosidetta battaglia di Coatit, e nelle
quali non esitò a scorgere «sintomi, nei gradi supremi
dell’esercito, di stanchezza, di rilassatezza
nell’apprezzare l’ideale militare, di disinteressamento
da quegli interessi alti, il cui complesso,
<span class="pagenum" id="Page_96">[96]</span>
costituisce appunto la forza militare della nazione»<a class="tag" id="tag20" href="#note20">[20]</a>.
E molti che amano la monarchia e l’esercito, con
uno sconforto indicibile, di fronte alla suprema onorificienza
militare — il titolo di <i>Grande uffiziale
dell’ordine militare di Savoia</i> — accordato al Generale
Bava Beccaris, si domandano quale altra si
dovrebbe e potrebbe concedere al fortunato soldato
che salvasse l’Italia da un invasore straniero!<a class="tag" id="tag21" href="#note21">[21]</a>
</p>

<p>
<span class="pagenum" id="Page_97">[97]</span>
</p>

<p>
Se la vittoria ottenuta dall’esercito in Milano,
dal punto di vista militare, per denominarla benevolmente,
si deve dirla lillipuziana, dall’altro canto
non si può dire che brillarono le doti politiche e
civili del Regio Commissario Straordinario in guisa
da compensare l’assoluta mancanza dei meriti guerreschi — mancanza
aggravata da questo ingenuo
appello ai cittadini di Milano:
</p>

<div class="blockquote">
<p class="indl">
<i>Cittadini!</i>
</p>

<p>
Da tre giorni la truppa del presidio, in continuo
servizio di pubblica sicurezza, si trova talvolta
nella impossibilità di provvedere alla confezione del
rancio giornaliero.
</p>

<p>
Questo disagio aggiunto agli altri di questi
giorni riesce assai penoso.
</p>

<p>
Faccio quindi appello al cuore della cittadinanza,
fiducioso che essa vorrà concorrere volonterosamente
ad eliminare questo inconveniente.
</p>

<p>
A tale scopo ho autorizzato i signori comandanti
dei singoli riparti di truppa a rivolgersi ai
privati, ai proprietari delle locande, dei ristoranti,
degli alberghi per ottenere da essi la concessione
temporanea delle cucine e di quanto occorra per la
cottura del vitto.
</p>

<p>
Dai signori comandanti militari saranno rilasciati,
a richiesta, buoni per ottenere, a suo tempo,
il rimborso del prezzo delle somministrazioni fatte.
</p>

<p>
<i>Milano, 10 maggio 1898.</i>
</p>

<p class="center">
Il tenente generale
</p>

<p class="center">
R. Commissario Straordinario
</p>

<p class="center">
<span class="smcap">F. Bava Beccaris.</span>
</p>
</div>

<p>
<span class="pagenum" id="Page_98">[98]</span>
</p>

<p>
Questo appello, fatto quando era cessato ogni
simulacro di lotta, dove non c’erano nemici da respingere,
dove i quartieri, i depositi, le vie di comunicazione
erano in potere delle truppe, fa comprendere
che in una vera guerra guerreggiata, i
soldati italiani, in mancanza di cittadini che possano
essere incitati a fornirli di rancio, devono
morire di fame o provvedere all’esistenza col saccheggio
barbarico e medioevale.
</p>

<p>
Questo appello, non abbastanza notato da coloro
che si occupano della difesa dello Stato, dà la misura
della organizzazione del servizio delle sussistenze
e commenta e completa eloquentemente la
guerra d’Africa coi pasti poco omerici forniti dalle
cosce di muli morti per esaurimento.
</p>

<p>
La fantasia ariostesca trascinò il Generale Bava
Beccaris, che confidava nei cittadini pel fornimento
dei viveri alle truppe, a deplorare che gli stessi cittadini
abbiano concesso ai rivoltosi di salire sui
tetti per gettare tegole sulla via e di sparare dalle
finestre sui soldati... (<i>Manifesto del 10 maggio</i>).
</p>

<p>
L’opera politica e civile del Regio Commissario
Straordinario, infine, può desumersi dai consigli
dati al clero, che non aveva preso la menoma parte
nei tumulti; dai rimproveri altezzosi rivolti al cardinale-arcivescovo
di Milano perchè era venuto
meno ai suoi doveri; e dalle ipocrite e stravaganti
risposte date agli onorevoli Mussi e De Cristoforis
ed al signor Edoardo Sonzogno, che domandavano
il permesso — alla fine del mese di maggio — di
potere ripubblicare il <i>Secolo</i>. Il consiglio dato al
Sonzogno di adibire gli operai, per dar loro lavoro,
<i>specialmente nelle pubblicazioni che hanno di mira
<span class="pagenum" id="Page_99">[99]</span>
l’istruzione e l’educazione della gioventù</i>, venendo
da un uomo di caserma, riesce un capolavoro di
ironia grottesca. (Lettera al sig. E. Sonzogno del
27 Maggio 1898).
</p>

<p>
Ma tutte queste opere militari, politiche e civili
non possono giustificare la dignità senatoria
e il più alto grado nell’ordine militare di Savoia,
accordati al Generale Bava Beccaris; il quale avrà
creduto di ripagare il ministero di tanta generosità
verso di lui dimostrata, col famoso rapporto del
29 Maggio.
</p>

<p>
In questo rapporto si fece strazio della verità
con una impudenza non mai riscontrata per lo
passato nei documenti ufficiali e non prevedibile
neppure, forse, dallo stesso senatore Saracco quando
consigliò il Presidente del Consiglio a far conoscere
agli italiani una verità a scartamento ridotto. Fra
le tante perle colate a getto continuo dalla penna
dello espugnatore dei Cappuccini, segnalo queste:
L’illustre generale vi afferma che in Borsa, durante
le giornate di Maggio, vi era allarme e che molti
intendevano sbarazzarsi dei titoli di rendita italiana;
che l’Università di Pavia era un covo di rivoluzionarî
e i suoi studenti erano venuti a Milano per
prendere parte alla rivoluzione; che il legato
Loria era divenuto il <i>tesoro di guerra</i> della rivoluzione;
che tutte le precedenti autorità politiche
erano state <i>deboli, incostanti</i> nella difesa contro i
partiti sovversivi; che c’era <i>apatia</i> nel partito dell’ordine
ed <i>indifferenza</i> nelle classi dirigenti ecc., ecc.
</p>

<p>
C’è un metro preciso per apprezzare il valore
di questo rapporto: i giornali dell’<i>ordine</i> e delle
<i>classi dirigenti</i>, quando il <i>Secolo</i> ne cominciò la
<span class="pagenum" id="Page_100">[100]</span>
pubblicazione a brani staccati, lo fecero supporre
alterato o maliziosamente dimezzato. Il documento
pubblicato nella sua interezza provò che il giornale
democratico non era colpevole dei reati attribuitigli:
il vero reo era il suo autore, ch’è stato ufficialmente
invitato dal Rettore dell’Università di Pavia,
Prof. Bellio, a rimangiarsi le menzogne spacciate — dopo
oltre venti giorni dalla data dell’invenzione! — sul
conto degli studenti e che potrebbe essere
querelato per <i>false notizie</i> dagli agenti e frequentatori
della Borsa di Milano!
</p>

<p>
Non si sa di provvedimenti presi dal governo
contro le autorità denunziate come <i>fiacche ed incostanti</i>;
ma al generale Bava Beccaris si può tenere
conto della verità detta sulle classi dirigenti
e della grande prudenza e della grande modestia
dimostrata tacendo — eloquentissimo silenzio! — sulla
breccia <i>gloriosa</i> dei Cappuccini....
</p>

<p>
Comunque, se poca gratitudine deve il governo
al Regio Commissario Bava Beccaris; se nessuna
gliene devono l’Italia, le istituzioni e la civiltà — molta,
moltissima; gliene devono i moderati lombardi,
o meglio di Milano.
</p>

<p>
Il Regio Commissario Straordinario consolidò
il loro potere con una serie di misure, che avrà
potuto illuderli sulla durata delle conseguenze, ma
che pel momento, non frenò ma eliminò, soppresse,
i loro avversari. Sciolti i circoli repubblicani e socialisti,
radicali e clericali — quantunque gli ultimi li
abbiano avuti alleati pel passato in quasi tutte le
lotte amministrative; sciolta l’<i>Umanitaria</i>, fondata
coi milioni lasciati da Mosè Loria, soppressi tutti i
giornali e le riviste che potevano dare fastidio — la
<span class="pagenum" id="Page_101">[101]</span>
<i>setta</i> rimase padrona incontrastata del Municipio,
della Provincia, della Congregazione di carità, di
tutte le istituzioni, dalle quali si può esercitare una
qualsiasi influenza economica, politica e morale.
</p>

<p>
Di tutti questi provvedimenti, i più mostruosi
certamente rimarranno lo scioglimento dell’<i>Umanitaria</i>
e la soppressione dei giornali, poichè collo
scioglimento della prima si arrecò un colpo al Codice
Civile e con la soppressione dei giornali si
ferì a morte l’opinione pubblica.
</p>

<p>
Con ciò l’eccesso dell’arbitrio si rese dannoso
a coloro che dovevano usufruirne; poichè, mentre
si spera che l’indole dell’<i>Umanitaria</i> si sia permanentemente
mutata, in guisa da farne strumento
docilissimo nelle mani della <i>Setta</i><a class="tag" id="tag22" href="#note22">[22]</a>; mentre ci
vorrà del tempo per la ricostituzione dei Circoli
disciolti; invece, appena cessato lo stato d’assedio,
risorse più gagliardo di prima il <i>Secolo</i>, che rappresenta
l’aculeo più doloroso confitto nelle carni
dei conservatori lombardi<a class="tag" id="tag23" href="#note23">[23]</a>.
</p>

<p>
<span class="pagenum" id="Page_102">[102]</span>
</p>

<p>
Gl’interessi e le ambizioni di una <i>setta</i>, più direttamente
feriti in Lombardia e in Toscana, dettero
la spinta energica al governo verso lo stato di
assedio e verso la trasformazione delle repressione,
anche severa ma temporanea, in furiosa reazione
duratura; ma la iniziativa dei conservatori dì Milano
e di Firenze trovò un terreno ben preparato
per attecchire in tutta Italia. Infatti la borghesia
alta e gli avanzi dell’aristocrazia dappertutto sentivano
che avanzavasi la marea democratica, che doveva
sommergerli presto o tardi, quantunque del
pericolo non avessero coscienza piena, perchè non
lo avevano provato imminente come in Toscana e
in Lombardia e in qualche altra regione dell’Italia
settentrionale ed un poco della centrale. La reazione
perciò, appena cominciata, perdette l’impronta locale
e divenne nazionale, senza trovare serie resistenze
<span class="pagenum" id="Page_103">[103]</span>
nella opinione pubblica e molto meno nel Parlamento<a class="tag" id="tag24" href="#note24">[24]</a>.
</p>

<p>
Degli uomini e degli organi della reazione bisogna
esaminare le dichiarazioni, le leggi, gli atti,
tenendo di mira che le dichiarazioni hanno preso
il posto delle leggi ed hanno generato gli atti.
Sotto questo aspetto e contro la comune opinione, il
ministro Pelloux ha segnato un peggioramento su
quello Di Rudinì; in quanto che l’ultimo voleva legalizzare
la reazione; l’altro la mette in pratica
senza sentire il bisogno di nuove leggi, anzi calpestando
e consigliando apertamente a tutti i subordinati
di calpestare le leggi vigenti.
</p>

<p>
Una reazione non tradotta in leggi potrebbe e
dovrebbe considerarsi come un male minore, perchè
lascerebbe sperare la brevità della durata, la
limitazione al periodo eccezionale che la suscitò.
Ma dove il sentimento della legalità è scarsissimo,
<span class="pagenum" id="Page_104">[104]</span>
per non dire insussistente, come in Italia, l’ostentata,
continuata ed impunita violazione di ogni legge,
riesce esiziale nei rapporti pubblici e privati, aggrava
sino a renderli insanabili i mali esistenti e
rappresenta l’inizio di una vera dissoluzione dell’organismo
politico-sociale.
</p>

<p>
La presente reazione non data dalla primavera
del 1898, ma rimonta al gennaio 1894 con una
sosta notevolissima — è doveroso rendere giustizia
ai caduti — dall’aprile 1896 all’aprile 1898. Agli
estremi di vita sua il ministero Di Rudinì — cui
devesi imputare come colpa grave l’abbandono del
primitivo programma militare, — invaso dal demone
della paura e dall’ardente desiderio di mantenersi
la fiducia delle alte sfere, parve voler far
dimenticare il bene fatto in senso legale e liberale
e si dette a sfrenata reazione.
</p>

<p>
La sua caduta è un incidente personale, anzichè
parlamentare, che non esercita alcuna influenza
sull’andamento della cosa pubblica: la reazione
continua pazza, furiosa e rincrudisce quando
avviene l’assassinio dell’Imperatrice d’Austria. La
differenza sta in questo: Di Rudinì, dopo aver militarizzato
i ferrovieri, voleva ristabilire le leggi sul domicilio
coatto, modificare il diritto elettorale, infrenare
la libertà di stampa, di riunione e di associazione,
disciplinare lo stato d’assedio, ecc., mediante nuove
leggi o modificazioni delle antiche. Il successore
onorevole Pelloux parve più liberale, oltre che per
la buona compagnia di ministri che dai loro precedenti
dovevano giudicarsi più o meno democratici,
anche perchè buttò in mare gran parte di quel
bagaglio; e non era, perchè continuò risolutamente
<span class="pagenum" id="Page_105">[105]</span>
per la via battuta dal predecessore. Ebbe il merito
della sincerità — elemento mancante ai nostri politici
e non trascurabile nella vita pubblica — perchè
egli con franchezza davvero soldatesca dichiarò di
voler <i>fare</i> senza preoccuparsi di <i>legiferare</i>. Quando
non <i>fa</i>, lascia <i>fare</i> tranquillamente ai subordinati,
che non solo eseguiscono con disciplina militare,
ma interpretano le intenzioni dei superiori con meravigliosa
intuizione, che sembrerebbe lettura del
pensiero alla Pickmann se non si sapesse ch’è l’effetto
delle circolari segrete e delle reversioni storiche.
Egli è così che sotto Pelloux si formulano
canoni nuovi di governo e si compiono atti che
fanno dire al conservatore dianzi citato dell’<i>Idea
liberale:</i> «Siamo oggi più che mai in una paurosa
condizione di arresto di sviluppo intellettuale e
morale, per cui tutto vacilla e scricchiola, mentre
ci sta sul capo la minaccia di una crisi orrenda
in cui tripudieranno le impulsività ataviche della
bestia umana e le <i>libidini feroci di Valentino in
sessantaquattresimo che questi anni di pseudo libertà
hanno fecondato a legione</i>».
</p>

<p>
Di questi canoni e di questi atti dell’on. Pelloux
ne nunzio, per ora, sette, che si potrebbero
chiamare i sette peccati mortali di questo ministero
soldatesco, procedendo dal minimo al massimo in
ordine d’importanza e che comprendono tutte le
principali norme direttive della funzione parlamentare
e governativa.
</p>

<p>
L’on. Pelloux, spronato a dichiararsi di <i>Sinistra</i>,
a chi lusingavasi di vedere risorto l’antico partito
liberale sotto la protezione di parecchie sciabole,
risponde che non ne sente il bisogno e che i sostenitori
<span class="pagenum" id="Page_106">[106]</span>
li prende dove li trova. Spronato da Barzilai,
non vuole trovare nemmeno una frase equivoca
contro la soluzione incostituzionale delle crisi parlamentari.
Telegrafa al Prefetto di Torino per lodarlo
di avere sciolto il comizio elettorale <i>pro</i> De Amicis.
Permette che il Sottoprefetto Santini presieda una
riunione elettorale <i>contro</i> Rondani. Raccomanda di
sequestrare qualunque giornale, qualunque rivista
che appaia sovversiva, senza preoccuparsi dei processi
e degli esiti loro. Dichiara fuori della legge
tutti i partiti che non accettano incondizionatamente
l’ordinamento politico-sociale vigente. Proclama,
infine, che vuol pacificare gli animi con
tutti i mezzi, <b>non esclusa la giustizia</b>: concetto
cinico che fa il pajo coll’altro più recente di
voler dare col suo comodo l’amnistia per poter
<b>sfollare le prigioni</b>!
</p>

<p>
Ciascuna di queste massime e ciascuno di questi
atti o è una orrenda bestemmia, o è un arbitrio da
Valentino in sessantaquattresimo: la frase che contiene
il severo giudizio è di un monarchico liberale,
come s’è visto. In altri tempi e in altri paesi uno
solo di tali elementi sarebbe bastato a far cadere
vituperato un Ministero; certo è che essi non distruggono
soltanto il regime parlamentare, ma sovvertono
ogni ordinamento civile. È del pari indiscutibile
che il cinismo assurge a proporzioni eroiche
quando si proclama che nella pacificazione degli
animi la <i>giustizia</i> non ci deve entrare che come un
mezzo eccezionale. Che razza di <i>pace</i>, con questi
mezzi non informati a giustizia si possa conseguire,
un avvenire non remoto ci dirà. Per ora basta ricordare
che gli strumenti della volontà ministeriale
<span class="pagenum" id="Page_107">[107]</span>
sono prefetti e magistrati provati a malfare e che
non avevano bisogno degli incoraggiamenti per
continuare peggiorando.
</p>

<p>
La enunciazione di questi canoni e la conoscenza
degli uomini di governo che devono metterli in
pratica, dispenserebbero da qualunque enumerazione
dei fasti della reazione. Pure, ad eliminare qualunque
sospetto di esagerazione ed il dubbio che i
fatti siano stati migliori delle parole spavalde e
ciniche, giova ricordare qualche data dell’ultima
fase della reazione cominciata in Aprile 1898 e
che non si sa quando possa aver termine: reazione
criminosa che non infuria soltanto dove additossi
un pericolo, sia pure immaginario, ma in tutta
Italia, anche nelle regioni che non ne somministrarono
il minimo pretesto.
</p>

<p>
Ecco l’elenco doloroso dei fasti della reazione,
senza ordine cronologico e senza disposizione ascendente
o discendente per la loro importanza.
</p>

<p>
1. <i>Stato di assedio e Tribunali militari</i>. Vi
accenno senza insistervi ulteriormente perchè lo
stato di assedio fu dimostrato non necessario, perciò
iniquo, dai fatti esposti e dai giudizi non sospetti
riportati. Ai giudizî ne aggiungo uno solo: quello
dell’on. Pelloux! In un momento di espansione
intima — ci vanno soggetti anche i militari e gli
uomini politici! — confessò la non necessità del
provvedimento all’onor. De Cristoforis. Vennero le
smentite dei giornali ufficiosi; non quella diretta
del Ministro. Potrà venire; ma se venisse, tra uno
che afferma e l’altro che nega, gli Italiani sceglierebbero
a seconda delle tendenze e della conoscenza
che ciascuno ha degli individui in contrasto. In
<span class="pagenum" id="Page_108">[108]</span>
politica, del resto, i provvedimenti raramente vanno
giudicati in sè, ma dai risultati che danno; e lo
Stato di assedio, oltre che per le conseguenze economiche
e politiche, va misurato dal figlio suo primogenito:
il Tribunale militare. La sua opera verrà
esaminata a parte.
</p>

<p>
2. <i>Arresto di deputati.</i> L’art. 45 dello Statuto
non è un privilegio, ma una garanzia, nell’interesse
collettivo, della libertà e della indipendenza del
rappresentante del popolo. Secondo lo stesso Statuto,
può essere arrestato il deputato in flagranza di
un reato. In forza della sospensione delle leggi
ordinarie, deputati vennero arrestati, ad esempio,
nel 1862 a Napoli, nel 1894 a Palermo. Si allargò
per comodità del governo il concetto della flagranza;
ma non si era arrivati ad arrestare nei luoghi non
sottoposti allo stato di assedio e quando nemmeno
esistono gli elementi più fantastici della flagranza;
ciò avviene nel 1898 a danno di Quirino Nofri.
Non solo: si arrestò per lo passato, ma non si
andò oltre senza l’autorizzazione a procedere della
Camera dei Deputati. Se ne fece a meno nel 1898
e si processò e condannò Quirino Nofri prima che
fosse chiesta tale autorizzazione. Arriviamo ad un
colmo: Quirino Nofri sente il bisogno di rinunziare
alle immunità, che accorda quel famoso ed umoristico
art. 45 e vuole essere trattato da semplice
cittadino.... per paura, volendo godere della immunità
parlamentare, di rimanere più lungamente
in carcere!
</p>

<p>
3. <i>Punizioni di Prefetti.</i> Raramente occorse
in Italia che un Prefetto venisse punito per avere
violato le leggi; non si era mai dato — e forse
<span class="pagenum" id="Page_109">[109]</span>
non si darà mai per lo avvenire, perchè le Autorità
sanno ormai a che attenersi — che un Prefetto a
punizione venisse sottoposto proprio perchè.... non
volle violare la legge. È il caso Minervini.
</p>

<p>
4. <i>Inchiesta sui testimoni veridici.</i> Vedremo
a che cosa sia stato ridotto il sacro diritto della
difesa nella discussione sui Tribunali Militari; qui
di volo sia menzionato uno stranissimo episodio
che fa capo ad un Tribunale civile. Sinora, anche
iniquamente, s’incriminarono i testimoni quando
furono sospettati ed accusati di dire il falso. Ora
si apre un’inchiesta su di un maggiore, Mascilli,
ed un capitano, Minto, dell’esercito, che ebbero il
torto di dire la verità nel processo Barbato. Che
abbiano detto il vero si deve tenere per cosa giudicata,
perchè il Tribunale di Palermo non li incriminò
come falsi testimoni... Avviso ai militari, che avessero
un concetto <i>antiquato</i> sulle leggi dell’onore.
</p>

<p>
5. <i>Spionaggio obbligatorio.</i> Lasciamo alle fisime
della morale o alla poesia dei senza cervello
ogni considerazione sull’orrore che desta la spia:
limitiamoci ai confronti. Prima si corrompevano,
si seducevano, s’incoraggiavano i disgraziati per
abbandonarsi al brutto mestiere. Si progredisce
colla nuova reazione; e non solo si ricorre alla denunzia
anonima come elemento per istruire i processi — come
si vedrà più innanzi — ma si arrestano
gli onesti cittadini per costringerli a fare la
spia: premio la libertà. Caso Gatti in Milano. E
dell’esportazione in Isvizzera delle spie che a tempo
perso esercitano il mestiere di truffatore, o esercitarono
quello di corruttore e di ladro? Informino i
casi Santoro, De Benedetti, Mantica, ecc.
</p>

<p>
<span class="pagenum" id="Page_110">[110]</span>
</p>

<p>
6. <i>Libertà del domicilio.</i> Tra i vantaggi attribuiti
alla unificazione d’Italia ci fu quella della
libertà del domicilio: il cittadino di qualunque regione
acquistò il diritto di stabilirsi dovunque più
gli torna comodo, purchè vi viva onestamente e
vi si procuri stabile lavoro. Fisime. Si arresta l’avvocato
Nino Verso Mendola, che da sette anni esercita
la professione a Bologna e lo si traduce ammanettato
a Riesi suo luogo di nascita. Non si potè
imputare alcun reato, nè grande nè piccolo; non
si potè trascinarlo nè dinanzi ad un Tribunale militare
nè dinanzi ad un Tribunale civile. Non si
potè neppure proporlo — parrebbe impossibile, colla
<i>larghezza</i> dei criteri adottati — pel domicilio coatto.
Il caso Verso Mendola ha non pochi compagni; uno
recentissimo: ad uno studente s’impose lo sfratto
da Bologna, perchè meridionale; ma gli si consentì
il domicilio a Modena.
</p>

<p>
7. <i>Domicilio coatto.</i> È istituto posseduto
esclusivamente dall’Italia. Un consigliere della Corte
di Cassazione e Professore illustre di Diritto penale,
il deputato Lucchini, assicurò che esso disonora la
terra classica del giure. Si credette di avere attenuato
il disonore disciplinandolo, facendo precedere
l’assegnazione da una larva di processo e da una
difesa. Si torna all’antico, peggiorandolo: si arrestano
i cittadini durante lo stato d’assedio e si
mantengono nelle isole senza processo e senza
condanna, anche quando venne tolto lo stato di
assedio. Casi Mocchi, Brambilla, Casilli, ecc. Il
Casilli, ex deputato al Parlamento, è tanto ricco
quanto onesto. Al domicilio coatto, perfezionato, si
assegna altra funzione: quella correttiva dei magistrati,
<span class="pagenum" id="Page_111">[111]</span>
che giudicano secondo coscienza, non secondo
l’ordine della polizia. Il Magistrato assolve?
L’innocente riconosciuto viene assegnato al domicilio,
facendolo pentire, forse, di non avere preferita
pochi mesi di reclusione a parecchi anni nello
scoglio di Tremiti. Caso Podrecca. Il magistrato
dà una pena giudicata insufficiente dalla polizia?
Si ricorre al domicilio coatto come supplemento di
pena. Caso Modigliani. Il domicilio coatto, infine,
diviene strumento comodissimo per eliminare i giornalisti
non corrotti ed ammazzare i giornali sovversivi.
Caso Garzia Cassola.
</p>

<p>
8. <i>Piccolo Stato di assedio.</i> Il nome e la
cosa sono di origine tedesca; li inventò Bismark
per combattere il socialismo; ma li ebbe e li adoperò
per legge. Di legge, però, non c’è bisogno
in Italia, dove gli arresti arbitrarî e in massa,
specie alla vigilia di elezioni e di viaggi reali,
sono nella tradizione mai smentita del governo.
Anche per questi arresti ora c’è la nota che indica
il progresso: le retate a centinaia prima si facevano
per maggiore sicurezza delle <i>persone reali</i>; ora si
fanno a benefizio dei semplici ministri. Oltre duecento
cittadini vennero tradotti in <i>domo petri</i> a
Palermo per l’arrivo degli on. Masi, Finocchiaro e
Fortis. Questo per amore di verità. Questi arresti — e
gli arrestati è noto che possono essere <i>frezzati</i> o
<i>suicidati</i> — però, assunsero proporzioni gigantesche,
al di fuori di ogni legge e di ogni procedura, coll’ultima
reazione. Sicchè alla cosa che c’era <i>Don
Chisciotte</i> — giornale monarchico come tutti sanno
dette il nome. Casi: tutti i giorni e in tutta Italia.
</p>

<p>
<span class="pagenum" id="Page_112">[112]</span>
</p>

<p>
9. <i>Soppressione di giornali.</i> Si spiegava quello
dell’<i>Italia del Popolo</i>: era un giornale repubblicano
e pubblicavasi in una città dove c’era lo stato di
assedio. Pareva enorme quella del <i>Secolo</i>, semplicemente
democratico; e vada pure pel <i>Secolo</i>,
in grazia dei poteri eccezionali del Regio Commissario!
Ciò che si applica pure al <i>Mattino</i> di Napoli,
quantunque monarchico — anzi entusiasticamente
dinastico. Ma come e perchè soppressi i giornali
nel resto d’Italia dove si viveva sotto l’impero
della legge comune? La cosa fu tanto bestiale, che
la riprovò lo stesso <i>Corriere della Sera</i>, anche dopo
che la direzione era stata abbandonata da Torelli
Viollier, divenuto troppo liberale pei tempi che correvano.
Casi a centinaia e per ogni colore — dal
monarchico al repubblicano, dal clericale al socialista.
</p>

<p>
10. <i>Sequestri.</i> La morte violenta è la soppressione.
Non è sempre praticabile, ma quando, per
un avanzo di pudore, che non voglio nemmeno
chiamare ipocrisia, un giornale inviso non viene
ucciso di un colpo, si cerca farlo morire lentamente
coi sequestri. D’onde l’orrenda bestemmia, cioè la
nuova teoria giuridico costituzionale del Pelloux,
sui sequestri senza preoccupazione di processi. I
Procuratori del Re non sono stati sordi; e dove lo
furono, i Procuratori generali li hanno richiamati
al dovere: caso Panighetti — quello del processo
Cavallini — e si sono avuti i tardivi sequestri per
ordine dei Regi Procuratori di Sondrio e di Como;
i sequestri e le condanne per gli articoli lasciati
passare a Roma; i sequestri dei fregi o dei segni
di lutto che da 28 anni portava liberamente l’<i>Unità
Cattolica</i> in Firenze; i sequestri degli scritti
<span class="pagenum" id="Page_113">[113]</span>
di Mazzini, che circolano con altrettanta libertà da
cinquant’anni; i sequestri in Milano di uno scritto
di Leone Tolstoi che ha sperimentato il regime
della Russia del mezzogiorno; i sequestri, infine,
contro la prosa sovversiva dell’on. Pelloux, purchè
riprodotta sulle colonne dell’<i>Avanti</i>; i sequestri
delle sciarade dello stesso giornale; i sequestri dell’<i>Asino</i>
per avere messo in burletta una cosa sacra
ed inviolabile: gli speroni del generale Pelloux: i
sequestri di libri che circolano liberamente nel rivoluzionario
impero Germanico, come quello di
Kantschy sul <i>Capitale</i> di Marx<a class="tag" id="tag25" href="#note25">[25]</a>. I fatti hanno
avuto il commento più allegro che si possa immaginare:
B. Cirmeni ha fatto sapere al mondo che
il Generale Pelloux è pieno di buone intenzioni
verso la stampa. E chi ne poteva dubitare? Si sottintende
che la benevolenza del Presidente del consiglio
si esplica a benefizio di quei giornali che
interpretano i suoi pensieri!<a class="tag" id="tag26" href="#note26">[26]</a>.
</p>

<p>
<span class="pagenum" id="Page_114">[114]</span>
</p>

<p>
11. <i>Scioglimenti.</i> Furono sempre incerti i
limiti del diritto di associazione; perciò si ebbe
un’alterna vicenda di scioglimenti e di ricostituzione
di Società dichiarate sovversive. La manìa
di colpire quelle esclusivamente economiche era
cominciata in Sicilia nel 1894; ma i casi sporadici
di allora divennero epidemia spaventevole nel 1898.
A migliaia furono sciolte, non solo i circoli socialisti
e repubblicani, ma le casse rurali, le cooperative
di consumo e di lavoro, generando situazioni
giuridicamente strane, a vantaggio di debitori che
non sanno più a chi pagare le cambiali; invertendo
o sperperando capitali che rappresentano i
risparmi sudati dei lavoratori. Dicono che arrivano
a circa <i>quattromila</i> questi scioglimenti: rimangono
tipici i casi delle <i>Lega dei Ferrovieri</i>, delle <i>Cooperative
ferroviarie</i>, dell’<i>Umanitaria</i>, delle <i>Casse rurali</i>.
Il criterio dello scioglimento viene esteso ai consigli
comunali: sciolto quello di Bruno (Alessandria)
perchè sospettato socialista, e destituito il sindaco
di Sorso, il sig. Catta, perchè socialista. A quando
il ristabilimento del Tribunale della Santissima Inquisizione?
Del resto siamo sulla buona: Il Tribunale
di Genova, nel processo Festa — il <i>macellaretto</i> — ha
assodato che le <i>lettres de chachet</i> e la tortura
sono in uso in Italia...
</p>

<p>
<span class="pagenum" id="Page_115">[115]</span>
</p>

<p>
12. <i>Militarizzazione ferroviaria.</i> È il caso dei
casi; rappresenta la novità assoluta nell’arbitrio; mercè
la quale si prendono tre piccioni con una fava: si
privano del diritto di voto migliaia di cittadini, che
non avevano saputo esercitarlo votando pei socialisti;
si assicura l’ordine colla minaccia permanente
del Tribunale di Guerra, anche in tempo di pace — anche
quando è cessato l’artificioso stato di guerra
creato collo stato di assedio; si consegnano mani
e piedi legati gli operai, che perdono qualunque
mezzo per migliorare la propria condizione ed a
fare rispettare i propri diritti e si mette a disposizione
di una società di speculatori un corpo organizzato
militarmente dallo Stato. Vilfredo Pareto
chiama questa geniale trovata del Generale
Afan de Rivera — che vi guadagnò il suo posto di
ministro — semplicemente il ristabilimento della
schiavitù.<a class="tag" id="tag27" href="#note27">[27]</a> Il provvedimento è tanto più iniquo
in quanto che un’<i>inchiesta ufficiale</i>, quella presieduta
dal Senatore Gagliardo, ha constatato che il
Governo e la Magistratura non hanno saputo, voluto
o potuto garantire ai ferrovieri quel minimo
di diritto, ch’era stato loro assicurato dalle <i>convenzioni
ferroviarie</i> del 1885.
</p>

<p>
<span class="pagenum" id="Page_116">[116]</span>
</p>

<p>
13. <i>Concorrenza economica. Lo Stato contro
i lavoratori.</i> Messo sulla china di servire ai capitalisti
privando i ferrovieri dei mezzi di lottare legalmente
colle società, che le sfruttano contro legge — le
tante vittorie ottenute dai primi nei Tribunali
e nelle Corti di appello, ed annullate spesso dalla
Cassazione, ne fanno fede — lo Stato si è sentito
trascinato a favorire qualunque piccolo o grande
proprietario. C’erano già stati dei saggi di concorrenza
nel lavoro, fatto per ordine del governo
contro i lavoratori in isciopero; ora si rinunziò
ad ogni avanzo di pudore e si disse agli
operai, della campagna in ispecie, che lo Stato non
solo era pronto a sostituire quelli in isciopero coi
suoi soldati; ma che metteva la forza a disposizione
dei proprietari costringendo i lavoratori a
contentarsi dei salari che i primi <i>generosamente</i>
avrebbero voluto loro concedere. Il contegno delle
autorità negli scioperi era stato sempre indecentemente
ostile agli operai; ma a Molinella si mise da
parte ogni rimasuglio di decenza. Ora si minaccia
il peggio stando a questo brano di corrispondenza
da Ferrara ad un giornale ufficioso: «Lunedì
prossimo comincerà la mietitura del frumento,
<i>e perchè questa segua il suo corso regolare</i>, il generale
Mirri ha opportunamente dislocate le truppe.
La cavalleria visiterà con apparizioni improvvise
e con marcie notturne tutte le località........»<a class="tag" id="tag28" href="#note28">[28]</a>.
<span class="pagenum" id="Page_117">[117]</span>
Ogni commento è assolutamente superfluo. Noto
soltanto che c’è un progresso dal 1894 al 1898:
allora i latifondisti di Sicilia si limitarono a rompere
i così detti <i>patti di Corleone</i> sui contratti
agrari; ora la cavalleria <i>presiede</i> alla mietitura...
</p>

<p>
14. <i>La volontà degli elettori.</i> Non è stata militarizzata
perchè è incoercibile; ma si è sulla buona
via per neutralizzarla. I metodi elettorali adoperati
nel Collegio di Cossato e di Torino — dove il Sottoprefetto
presiede le riunioni in favore del candidato
del governo — lasciano intendere che da ora
in poi le conferenze elettorali devono farle i delegati
di pubblica sicurezza, visto che non si lasciano
parlare i deputati che non vanno d’accordo col
governo. Nè i deputati possono tenersi in comunicazione
cogli elettori, come vorrebbe il buon regime
parlamentare: si è impedito a De Cristoforis ed a
Prampolini di parlare ai loro elettori a Milano ed
a Reggio-Emilia. Il disprezzo verso gli elettori, poi,
venne ufficialmente proclamato nella lettera che il
Generale Pelloux rivolse al Generale Tarditi, quando
il collegio di Fossano, non ostante le seduzioni e le
violenze di ogni genere, non volle scieglierlo a suo
rappresentante. Sanno ormai gli elettori che il capo
del governo li considera come spregievoli quando
non portano i loro voti sui candidati ufficiali. Si
stava meglio sotto il secondo Impero.
</p>

<p>
15. <i>La scuola.</i> I nostri governanti e le nostre
classi dirigenti non sono degli sciocchi, che
per puntellare il loro dominio confidano soltanto
sulla forza brutale, sempre infida, e che a data ora
si esaurisce o si ritorce contro coloro che l’adoperano;
essi tengono conto anche della forza morale,
<span class="pagenum" id="Page_118">[118]</span>
perciò la loro attenzione si è rivolta alla scuola da
un duplice punto di vista. Da un lato vogliono limitare
la diffusione dell’istruzione: in questo senso
la manifestazione più caratteristica è venuta dal
modesto comune di S. Marco in Lamis (Foggia) il
cui consiglio comunale ha fatto voti al Governo
del Re perchè venga abolita la legge sull’istruzione
obbligatoria; però questa esplosione di sincerità risponde
al pensiero intimo dei conservatori del resto
d’Italia ed è una eco altrettanto sincera di quella
voce che si levò nella Sala Ragona di Palermo nel 94.
</p>

<p>
Da un altro lato si bada con ogni cura alla
qualità dell’istruzione che s’impartisce; perciò in
alto e in basso si sorveglia, si punisce, si epura il
personale insegnante. Si protestò, anche dai conservatori
settentrionali, quando nel 1894 corse voce
che il Regio Commissario militare per la Sicilia,
Generale Morra di Lavriano, aveva fatto ammonire
privatamente qualche professore dell’Università di
Palermo; ma questi stessi conservatori non protestano
più quando s’infligge la censura ad un Professore
Pantaleoni, quando si puniscono o si riprovano
apertamente Ettore Ciccotti, Fabio Luzzati,
Ruggero Panebianco, Giorgio Levi, addetti all’insegnamento
in varie Università del Regno; rimossi
dall’insegnamento o ammoniti vengono alcuni insegnanti
delle Scuole Secondarie. A Milano e Torino,
a Rovigo, a Mantova e in altri punti ancora
gl’insegnanti delle scuole comunali e delle scuole
secondarie vengono ammoniti, sospesi, e licenziati
solo perchè professano principii socialisti «benchè,
come diceva la relazione del sindaco della <i>capitale
morale</i>, non si possedessero prove, che essi abbiano
<span class="pagenum" id="Page_119">[119]</span>
profittato della cattedra per insegnare massime e
principii contrari all’attuale costituzione politica e
sociale».<a class="tag" id="tag29" href="#note29">[29]</a>
</p>

<p>
Questi insegnanti puniti sono tra i più diligenti,
più onesti e più colti; e quelli della provincia di
Mantova e di Rovigo furono quasi tutti discepoli
di Ardigò. Una volta messi sulla via lubrica della
persecuzione del pensiero, non si sa più dove si può
arrivare; e mentre organizzasi la più degradante
sorveglianza sugli studenti — come risulta da documenti
relativi alla provincia di Trapani — lo
scandaloso esempio dato dal governo e dai partiti
politici che lo sorreggono è stato seguito dai clericali,
i quali a Brescia hanno licenziato dalla Scuola
commerciale il Prof. Tirale solo perchè è monarchico
liberale. Non è il caso di ripetere: <i>qui gladio
feriit, gladio periit?</i>
</p>

<p>
<span class="pagenum" id="Page_120">[120]</span>
</p>

<p>
Contro questo tentativo ignominioso di snidare
la libertà di pensiero dall’ultimo baluardo che le
rimane in Italia, la scuola, si ebbe la protesta alta
e generosa di Cesare Lombroso, rimasta sterile ed
isolata. La reazione aspetta tranquilla il ritorno del
ministro-carabiniere alla Minerva per compiere la
militarizzazione della scuola; e allora essa crederà
di avere infiltrato sino nel midollo delle ossa degli
italiani, servili per tanti secoli di soggezione, i
principii che la informano.
</p>

<p>
E conchiudo queste osservazioni sull’opera compiuta
sinora della reazione con due constatazioni;
una di origine italiana e l’altra straniera. Il monarchico
<i>Mattino</i> di Napoli dall’esame degli avvenimenti
ultimi è indotto ad allarmarsi perchè «<i>tutte
le ire e tutti i rancori suscitati dalla politica bestiale
del governo si accumulano sull’esercito</i>»;
e si domanda: «quale concetto deve, per necessità,
scaturire da tutte queste stravaganze — gli atti
del governo — e radicarsi nello spirito della
plebe? Che i 240 milioni del bilancio della guerra
non servono già alla difesa del paese dai nemici
esterni, ma alla difesa delle istituzioni vigenti.
Ora, quale insensatezza e quale delitto maggiore
potreste voi immaginare di questo far apparire le
istituzioni, emanate meno di mezzo secolo fa dai
<span class="pagenum" id="Page_121">[121]</span>
plebisciti, come puntellate solamente dalla forza
delle bajonette?» (N. del 2 Agosto 1898).
</p>

<p>
Uno straniero alla sua volta esaminati i fatti
recenti conchiude: Lo Statuto costituisce un insieme
di franchigie che la dinastia ha concesso in blocco
alla nazione e che il potere esecutivo ha ripreso in
dettaglio.
</p>

<p>
E non ci può essere alcuno che vorrà ritenere
eccessivo il giudizio dello straniero quando, in ispreto
delle leggi e dello Statuto: si esigono le imposte
non votate dal Parlamento; si abolisce la libertà
del domicilio, di stampa, di riunione e di associazione;
si ristabilisce la tortura e si rimettono in uso
le <i>lettres de cachet</i>; si uccidono impunemente i detenuti;
si sottraggono i cittadini ai giudici legittimi;
si falsano sistematicamente le elezioni; si riduce ad
una farsa il regime parlamentare.
</p>

<p>
Nella credenza che si allarga sulla nuova funzione
dell’esercito e nel trionfo della reazione che ha annientato
lo Statuto, vi sono germi di pericoli gravi
ed ammonimenti per tutti: anche pei reazionari.
</p>

<div class="chapter">
<p>
<span class="pagenum" id="Page_123">[123]</span>
</p>

<h2 id="cap9">IX.
<span class="smaller">LASCIAMO PASSARE LA GIUSTIZIA!</span></h2>
</div>

<p>
<i>Ella passa terribile per la notte</i>... canta il poeta.
Chi passa? La giustizia. Quale? Passa la giustizia
italiana del 1898.
</p>

<p>
Questa giustizia procede innanzi secura perchè
non è alle sue prime armi. Ha progredito dal 1860
in poi: si è provata in Sicilia e nel mezzogiorno
contro Garibaldi e i suoi, contro i renitenti, contro
il brigantaggio; ha ripetuto le prove a Palermo
nel 1866; nell’Emilia — quando il pane fu impastato
col sangue — con Lobbia, con Barsanti, con
Tanlongo; si fortificò nel 1894 in Sicilia. Ora è
adulta, è forte, è vigorosa.
</p>

<p>
<i>Ella passa terribile</i>..... ed è cieca affinchè la
vista di colui che dovrà essere colpito dalla sua
spada non la conturbi e non la trascini a parzialità;
ed ha la bilancia in mano affinchè il pro ed il
contro venga equamente pesato. Si può sospettare
che abbia falsi i pesi e disuguali i piatti? Può
<span class="pagenum" id="Page_124">[124]</span>
anche temersi che, per essere troppo giusta, la
questura tolga di mano, alla Dea venerata, pesi e
bilancia?
</p>

<p>
Può sospettarlo un giornale maldicente e farlo
sospettare coi suoi pupazzetti (<i>Don Chisciotte</i>); ma
per togliere ogni pericolo che le venga arrecata
offesa, la forza si è messa a disposizione della giustizia;
l’esercito l’ha messa sotto la sua protezione
e la fa amministrare nei tribunali militari.
</p>

<p>
Dicono che questa giustizia italiana del 1898
non sia quella consentita dallo Statuto e voluta
dalle leggi; chi lo dice non è un malcontento, un
volgare brontolone: è un uomo d’ordine, che presiede
la più alta e importante Magistratura del
Regno, la istituzione destinata controllare tutta l’azione
del governo. È il senatore Finali che nella
Gran Corte dei Conti si è rifiutato a registrare i
decreti relativi allo Stato d’Assedio, da cui contortamente
si volle far derivare il diritto di sottoporre
i liberi cittadini a Tribunali eccezionali di Guerra
esplicitamente condannati dallo Statuto<a class="tag" id="tag30" href="#note30">[30]</a>.
</p>

<p>
<span class="pagenum" id="Page_125">[125]</span>
</p>

<p>
A che pro discutere delle legittimità dello Stato
di Assedio e dei Tribunali Militari quando essi sono
un fatto che l’Italia ha subìto e che il Parlamento
ha approvato? La discussione teorica in questo momento
non conta; meglio esaminare se questa giustizia
eccezionale ha assolto bene il compito suo
sanando anche i vizî possibili della sua origine;
più utile indagare se la giustizia, amministrata da
questi Tribunali eccezionali, abbia aumentato il
prestigio dell’Esercito da cui emanano, colla serietà
dei reati puniti, colla correttezza nella istruzione
dei processi, colle garanzie indispensabili accordate
alla difesa, colla sapienza dei giudici, col tatto nella
direzione dei dibattimenti, colla equità nell’applicazione
delle pene.
</p>

<p>
Un uomo d’ordine per il primo nella Camera
dei Deputati, l’on. Galimberti, discutendosi l’autorizzazione
a procedere contro i deputati Bissolati,
Costa, De Andreis, Morgari e Turati osservò: che
nel modo come si facevano funzionare i Tribunali
di Guerra e colla competenza a giudicare di frivolezze
per le quali dovrebbe bastare un Vice-Pretore,
si toglie alla istituzione la solennità dei giudizî
suoi e si attenta all’autorità ed al prestigio dell’esercito.
Fu più esplicito e più alto chi meno era
<span class="pagenum" id="Page_126">[126]</span>
sospettabile di tenerezza per i rivoltosi, chi non
può non avere a cuore l’esercito di cui fa parte:
il colonnello Siacci, infatti, in Senato ebbe a pronunziare
gravi parole sui Tribunali di Guerra istituiti
nel 1898 e che egli vide funzionare a Napoli.
</p>

<p>
«I recenti bandi militari, disse l’illustre Senatore,
hanno allargata smisuratamente la cerchia
delle attribuzioni dei Tribunali di Guerra, chiamando
questi Tribunali a conoscere anche delitti
contemplati dal Codice penale comune, delitti le
cui figure non sempre si riesce chiaramente a distinguere
senza un certo acume, senza una certa
pratica di diritto penale. Per esempio, l’istigazione
a delinquere. Un articolo di giornale, quattro
chiacchiere fatte al caffè, <i>il discorso stesso che ho
l’onore di fare in questo momento al Senato, diventano
facilmente istigazione a delinquere</i>.<a class="tag" id="tag31" href="#note31">[31]</a> Dal
Ministro guardasigilli, perciò, invoco che si provveda
ad una revisione sollecita, sia pur sommaria,
di tutti i processi, e ad una <i>pronta riparazione
di molte condanne eccessive, per non dire ingiuste</i>.
Egli è ministro di grazia e di giustizia, ma in
questo caso la grazia e la giustizia fanno una
cosa sola.... Io questo invoco, non solo per amore
della giustizia, <i>ma anche nell’interesse del prestigio
dell’esercito. Fanno più male all’esercito certe ingiustizie
a freddo che venti uomini caduti sotto
una scarica provocata da una folla che insulta la
<span class="pagenum" id="Page_127">[127]</span>
truppa; e mal provvede al suo prestigio tanto
chi l’obbliga a subire impassibile coll’armi al
braccio le replicate offese della piazza, quanto chi
gl’impone funzioni odiose, contrarie alla sua stessa
natura</i>»<a class="tag" id="tag32" href="#note32">[32]</a>.
</p>

<p>
Ma il deputato e il senatore forse avevano le
traveggiole scorgendo certi pericoli dove non c’erano?
Così pare.
</p>

<p>
I Tribunali di guerra, invece, si occuparono di
certi reati gravi, che avevano davvero bisogno
di una punizione esemplare, solenne! Vediamo.
</p>

<p>
Un Caimi prende due anni di reclusione e 500
lire di multa per rottura di lampioni; un Majocchi
viene condannato perchè dà dello <i>stupit</i>, del <i>macaco</i>
ad una sentinella. Non è ben sicuro che quelle
parole fossero indirizzate alla sentinella; ad ogni
modo il capitano De Caroli che tradusse l’accusato
in Tribunale, riconobbe che il Majocchi pronunziò
quelle parole per fare lo spiritoso! Un Bianchi
compare innanzi al Tribunale di guerra perchè
chiama <i>cappellone</i> un brigadiere dei carabinieri; Pedotti
e Brusa, alla loro volta, vengono condannati
perchè chiamano <i>mangiapagnotta</i> un tenente di
cavalleria che passava in carrozza. A Firenze si
danno otto mesi di reclusione al Cassi perchè chiamò
<i>pagliacciate</i> gli arresti. Nella stessa Firenze si procede
contro Melani perchè ha chiamato mangiapatate
un sott’ufficiale <i>che non può mentire</i>, dice il
Presidente. E questa perla di Presidente, ad un
accusato che dice di aver deplorato i tumulti, dà
<span class="pagenum" id="Page_128">[128]</span>
una lezione di fierezza esclamando: <i>Come!... voi
socialista, deplorate le gesta dei vostri compagni?</i>...
</p>

<p>
Questi ed altri casi simili a Milano. C’è di
meglio — ossia di peggio — a Napoli. Filosa, un
ragazzo, prende tre mesi di detenzione per avere
gridato: <i>E billoco!</i> (Eccoli!) — una frase trovata
nell’agosto 1893 per avvisare l’arrivo di dimostrazioni
e degli agenti di polizia. Verniero, il famoso
gobbetto il cui caso fu portato in Senato dal colonnello
Siacci, ebbe due anni di reclusione perchè
leggeva i giornali al caffè e li commentava, manifestando
delle simpatie pel socialismo; si badi:
lettura e commento precedettero la proclamazione
dello stato di assedio. Un ragazzetto si buscò quattro
mesi per avere abbattuto(?) un albero; tre donne
rispettivamente ebbero un anno, 9 mesi e 7 mesi
di reclusione, per aver preso parte ad una pacifica
dimostrazione; 2 anni ciascuno ebbero Del Giudice
e Carozza per avere presentato al Prefetto, la mattina
del 30 aprile, una commissione di donne:
erano stati arrestati la stessa sera, ma vennero
rilasciati spontaneamente l’indomani perchè non si
era trovata alcuna ragione per processarli. Altri
tre, nello stesso processo e per gli stessi reati(?)
ebbero un anno, due anni e mezzo e tre anni;
18 mesi per uno altri tre ragazzi per avere abbattuto
un palo. Bavarese e Fiore di Torre Annunziata,
due donne, ebbero tre anni per una, con 6 mesi
di segregazione cellulare per avere detto che sarebbe
avvenuta la rivoluzione come nel 1848. De Cicco
ebbe 8 mesi per avere eccitato all’odio di classe in
Pomegliano d’Arco cogli articoli pubblicati a Gallipoli.
Alcuni soldati delle compagnie di disciplina
<span class="pagenum" id="Page_129">[129]</span>
ebbero 3, 4 e 5 anni di reclusione come accusati
d’insubordinazione e di anarchismo, per avere detto,
vedendo maltrattare un compagno: <i>queste sono boiate!</i>
Il soldato Muscari fu condannato a 7 anni e mezzo
di reclusione per avere sfidato un tale in borghese,
che lo aveva insultato perchè gli chiese un cerino
per accendere un sigaro. E sì che il Tribunale gli
accordò le circostanze attenuanti... Sotto gli abiti
di un borghese si nascondeva un ufficiale e il disgraziato
ebbe il torto di non accorgersene!
</p>

<p>
I processi e le condanne per contravvenzioni
di ogni genere ai bandi non si contano; e furono
tanti che i maligni dissero che si processava e si
condannava per giustificare la continuazione dello
stato di assedio; mentre si manteneva lo stato di
assedio perchè i Tribunali Militari avevano ancora
della carne al fuoco... Strano circolo vizioso!
</p>

<p>
Alla qualità dei processi svoltisi innanzi ai Tribunali
Militari naturalmente doveva corrispondere
e corrispose la quantità. Si vedrà dal riassunto statistico.
Del pari è facile supporre che si sia proceduto
con soverchia leggerezza — quale parola più
mite potrebbe adoperarsi? — nello imbastire i suddetti
processi.
</p>

<p>
Se la supposizione risponda alla realtà si può
argomentarlo facilmente da quanto appresso. Base
generale ai processi furono: le confidenze, le denunzie
anonime, le asserzioni gratuite... ed umoristiche,
altri elementi che se pur avessero avuto
un valore intrinseco, c’erano passati sopra tanti anni
a farglielo perdere completamente.
</p>

<p>
Mi sbarazzo alla lesta di questi ultimi e ne cito
uno tipico; la lettera di Andrea Costa ad un Bordigiago
<span class="pagenum" id="Page_130">[130]</span>
di Padova... del 1881. Ma questo singolarissimo
documento non potè essere valutato dai
giudici militari, perchè la Camera dei deputati non
gli accordò alcuna importanza, quantunque gliene
abbia data una schiacciante l’on. Tommaso Villa!
In compenso l’<i>Inno dei lavoratori</i> pubblicati nel 1884,
mai sequestrato per lo passato, servì a fare aggravare
la pena contro Filippo Turati.
</p>

<p>
In quanto alle <i>confidenze</i> e alle denunzie anonime,
furono il prodotto dello spionaggio rimesso in
onore come ai tempi dei passati regimi. A Milano,
come a Firenze, come a Napoli, gli amici si guardavano
sospettosi e non si comunicavano le impressioni
che con straordinaria circospezione. Per Milano il
fenomeno fu constatato da parecchi giornali; per Napoli
posso aggiungere, per personale esperienza,
che in qualche caffè dove riunivansi deputati e senatori,
i più prudenti consigliavano spesso di parlare
a bassa voce. E la prudenza non era superflua: al
gobbetto dell’on. Siacci si appiopparono due anni di
reclusione per avere chiacchierato in un caffè.
</p>

<p>
Lo spionaggio assunse tali proporzioni che ben
cinquemila lettere anonime furono indirizzate alla
polizia nella sola Milano (<i>Secolo</i>). E la libertà, l’onore,
la posizione dei cittadini furono lasciati in
balìa dei miserabili che per invidia, per rancore,
per bassa speculazione si abbandonarono all’infame
mestiere di spia.
</p>

<p>
Era tanto iniqua la base di questi processi, che
la <i>Nazione</i> di Firenze, benchè tardivamente — in
Settembre — a proposito della perquisizione in casa
del Prof. Pullè, protestò energicamente contro la
<i>perfidia dell’anonimo e delle denunzie false</i>.
</p>

<p>
<span class="pagenum" id="Page_131">[131]</span>
</p>

<p>
Quale influenza abbiano esercitata non solo sui
processi, ma anche sulle condanne le <i>confidenze</i>
delle spie si apprenderà da questo dato: la pretesa
prova più importante contro Gustavo Chiesi fu
quella di essere stato visto in carrozza in luogo
dove vennero erette delle barricate. Negava l’accusato;
affermava il questore Minozzi, che l’aveva
saputo da persona che non volle nominare. Meno
male se una semplice guardia, un carabiniere, a
viso aperto, avesse deposto di averlo visto!
</p>

<p>
L’insieme delle deposizioni degli agenti della
forza pubblica, delle confidenze, delle denunzie portava
seco l’impronta evidente della falsità. E per
falsi bollò i rapporti alla Questura il tenente difensore
Forzano nella udienza del Tribunale di Milano
del 18 Giugno. E lo stesso avvocato fiscale in Firenze
rimprovera aspramente una guardia di pubblica
sicurezza a nome Ghezzi per le sue palmari
contraddizioni nell’accusa contro Teschi; ma Teschi
viene condannato!
</p>

<p>
Poteva ammettersi per vero, ad esempio, un
rapporto della questura di Milano su certa riunione
notturna in casa di un Dottor Ceretti? I convenuti
furono designati come anarchici, repubblicani e socialisti.
Chiesti i nomi, si rispose dalla questura che
non li sapeva! Si designa il colore politico di individui
che.... non si conoscono. Siamo in piena
amenità — i tempi non consentono adoperare altra
parola — a Napoli nel processo pei fatti di Resina.
Le guardie barricate in caserma riconobbero i tumultuanti
attraverso.... il buco della serratura.
</p>

<p>
Meno male se i rei riconosciuti in tale strana
guisa fossero stati pochi: trattavasi di una vera
<span class="pagenum" id="Page_132">[132]</span>
folla; a ben sessantaquattro individui si distribuirono
<i>centoventun’anni e nove mesi</i> di reclusione.
</p>

<p>
La falsità dei rapporti talora è umiliante....
anche per un poliziotto italiano. Egli è così che la
Questura di Milano scrive essere stato visto Angiolo
Cabrini insieme ad altri a parlare con la Kulichoff
in via dell’Unione il 6 Maggio. L’accusa — se il
parlate con amici è un reato — è precisa; ma
l’<i>alibi</i> di Cabrini è irrefragabile. Egli insegna nel
Ginnasio di Mendrisio e il direttore Borella manda
certificato sulla presenza del Cabrini nella scuola
per tutto il giorno 6 a fare, come di dovere, le sue
lezioni. Cabrini venne condannato in contumacia a
tre anni di detenzione ed a 1000 lire di multa. Tal
altra la falsità apparisce lampante all’udienza. Nel
processo pei tumulti di Resina un brigadiere accusò
un imputato di avergli afferrato la sciabola: <i>tanto
vero, soggiungeva, che l’accusato ha ancora le mani
tagliate</i>. L’accusato leva le mani e le mostra vergini
di qualunque ferita; e davvero, in questo caso,
potevano essere levate verso il cielo invocando
giustizia.
</p>

<p>
Il record tra i documenti di questi processi
viene vinto dalla famosa cartolina-fantasma partita
da Firenze. È la cartolina firmata: <i>Speranza
333</i>, il cui sequestro, come quello del cifrario
dell’onor. Bissolati, fece annunziare trionfanti agli
organi della reazione che si era scoperto e documentato
il complotto con tutto il suo seguito. La
gioia loro però fu di breve durata, perchè il Generale
Heusch — il regio Commissario straordinario
per la Toscana: nientemeno! — appena ne fu annunziata
là scoperta gloriosa, dichiarò esplicitamente:
<span class="pagenum" id="Page_133">[133]</span>
<i>trattarsi di un artifizio allo scopo di fuorviare
il sereno corso della giustizia e di danneggiare
le persone nella lettera nominata</i>.
</p>

<p>
Per credere alla serietà e realtà di una cospirazione
i cui segreti comunicavansi per mezzo
delle <i>cartoline postali</i>, ci voleva tutta la imbecillità
e la malvagità della polizia italiana che aveva prestato
fede al proclama <i>firmatissimo</i> di Petralia ed
al <i>Trattato di Bisacquino</i>. Ad onore del vero, però,
deve avvertirsi subito, che l’avvocato fiscale, a richiesta
della difesa, nel processo Chiesi, Romussi
e Compagni, dichiarò di non volersi avvalere di
un siffatto documento: tanto, era sicuro della condanna
degli accusati!<a class="tag" id="tag33" href="#note33">[33]</a>
</p>

<p>
<span class="pagenum" id="Page_134">[134]</span>
</p>

<p>
Il Tribunale militare di Firenze chiuse bene
la sua vita condannando l’autore della cartolina
<i>Speranza 333</i> e di altri quattro analoghi documenti,
lo sciagurato Sciascia-Sicurelli. Ma di questo atto di
giustizia finale sentì rammarico la magistratura cosidetta
civile; ed a Piacenza, nel processo Verrazzani-Marchesi,
condannò in base ad una cartolina rassomigliante
al documento <i>Speranza 333</i> che <i>fu letta
e veduta</i> da testimoni di accusa che l’ebbero in
mano.... e non la conservarono! La circostanza va
notata perchè dà la misura della illusione nutrita da
coloro che credono tuttavia che la giustizia sarebbe
stata amministrata meglio dai magistrati ordinarî.
</p>

<p>
Questi mezzi edificanti, presentati come prove
contro le migliaia di accusati che passarono dinanzi
ai Tribunali militari, lasciano l’adito a pensare che
alla difesa in ogni caso sarà riuscito facile la demolizione
degli edifizi artificiosi dell’accusa. Il senatore
colonnello Siacci che aveva constatato la deficiente
coltura giuridica degli avvocati fiscali, causa prima
di errori e di esagerazioni, con rara opportunità aveva
deplorato vivamente che tale deficienza sia stata
maggiore tra gli improvvisati difensori; di talchè
il duello tra l’accusa e la difesa avveniva quasi sempre
ad armi disuguali — cioè sleale.<a class="tag" id="tag34" href="#note34">[34]</a> Quando uno di
<span class="pagenum" id="Page_135">[135]</span>
questi difensori di ufficio, onestamente, confessa la
propria ignoranza e domanda un breve rinvio per
farsi chiarire, da persone competenti, un punto di
diritto per lui indecifrabile, i superiori non mancano
di infliggergli una punizione disciplinare<a class="tag" id="tag35" href="#note35">[35]</a>. I difensori
intelligenti e coscienziosi, del resto, venivano
continuamente beffeggiati dall’avv. fiscale e redarguiti
in nome della disciplina dal Presidente in
piena udienza. Così nel Tribunale di Firenze pel
processo pei tumulti di Riglione il tenente Ercolani
si azzardò a dire, che quel processo era stato ordito
dai preti. Il presidente si alza infuriato e lo redarguisce:
«Così non si va! Cotesti apprezzamenti se
li tenga per sè. <i>Osserviamo la disciplina</i>, se no
rinvio il dibattimento; e allora guai a chi tocca!».
</p>

<p>
<i>Incredibile dictu</i>: finiti i processi, fu punito
coll’allontanamento da Firenze l’avvocato fiscale
Gavino Ricci perchè non era stato abbastanza feroce!
La misura era tanto punitiva che l’avvocato
fiscale Bargalossi, chiamato a sostituirlo, alla prima
udienza si disse <i>addolorato pel suo ingiusto allontanamento...</i>
(<i>Nazione</i> del 5-6 ottobre). Del resto
siamo arrivati a questo: che agli ufficiali s’impone
di <i>difendere</i> gli accusati; ma non si lascia loro libertà
di difesa; e pare che agli stessi ufficiali le
autorità politiche vogliano proibire di dire la verità
<span class="pagenum" id="Page_136">[136]</span>
se chiamati come testimoni in un processo. Parrebbe
inverosimile se non fosse vero; ciò si rileva dal
processo Barbato e dall’inchiesta fatta contro il
maggiore e il capitano di fanteria, che deposero in
favore dell’accusato!
</p>

<p>
Meno male se davanti ai Tribunali militari,
come presso tutti i popoli civili, fosse stata sacra
la difesa! Ma a questa furono imposti limiti davvero
inqualificabili e la si fece svolgere in condizioni,
che dovevano renderla assolutamente inefficace, inadeguata.
Tale, a mo’ d’esempio, doveva riescire
quando ad un solo ufficialetto ignaro del diritto e
delle schermaglie procedurali, affidavasi la difesa
di dieci, di venti accusati; e per di più, si presentavano
in blocco requisitoria e difesa di molti processi
in una volta. Così a Milano, si raggrupparono
sei processi — dal 41º al 46º in un giorno; ed altri
sei — dal 47º al 52º — se ne raggrupparono in
un altro.
</p>

<p>
Il povero ufficiale difensore quasi sempre si rimetteva
in questi casi alla clemenza del Tribunale
segnalando la buona condotta e i buoni precedenti
dei suoi poveri clienti. Oh, se si correva nell’accusare
e nel condannare! si correva tanto, che l’avvocato
fiscale in Milano, sicuro del fatto suo, dichiarava
inutile provare l’accusa.... Era inutile l’accusa
perchè era impossibile la difesa.
</p>

<p>
Gli ostacoli, spesso insormontabili, si sollevano
al punto di origine dei documenti della difesa: il
Prefetto di Ravenna, ad esempio, negasi, contro
legge, a legalizzarne uno che doveva servire alla
difesa di De Andreis. Del resto tutti i documenti
possibili e immaginabili non pesano nella bilancia
dei Tribunali militari.
</p>

<p>
<span class="pagenum" id="Page_137">[137]</span>
</p>

<p>
Della libertà di difesa consentita agli accusati
si avrà un idea da questo breve dialogo avvenuto
nel processo pei fatti di Pomigliano d’Arco (Tribunale
di Napoli): <i>Imputato</i>: Debbo dire mezza
parola. <i>Presidente</i>: Dite pure. <i>Imputato</i>: Domandate
al Signor Brigadiere.... <i>Presidente</i>: Oh! ne avete
già dette cinque di parole... Basta! — E lo fa sedere.
Ancora. Nel processo dei ferrovieri di Napoli:
<i>Imputato Fortina</i>: Vorrei s’inscrivesse nel verbale
questa circostanza.... <i>Presidente</i>: Qui non state nella
vostra <i>lega</i>, ma innanzi al Tribunale di Guerra e
basta che noi sentiamo; non occorre inserire nel
verbale. In quanto a verbali — afferma Walter
Mocchi in un giornale di Roma — gl’istruttori non
si curano di fare firmare gl’interrogatori; ed a domanda
rispondevano: «Non importa; tanto ve la
vedrete col Tribunale il giorno dell’udienza!»
</p>

<p>
L’ottimo colonnello Mondino, Presidente di uno
dei due Tribunali di Napoli, aveva dichiarato non
occorrere verbale: <i>bastare che egli sentisse</i>. Avrebbe
potuto bastare realmente se egli e i giudici suoi
colleghi avessero sentito da tutte e due le orecchie.
Disgraziatamente per la giustizia e ancora di più
per gl’imputati, i Presidenti dei Tribunali di Guerra
non sentivano che da una sola; sicchè la bilancia
non poteva che essere falsa perchè la lancia non
poteva pendere fatalmente che dal solo lato del
piatto esistente, ch’era quello dell’accusa.
</p>

<p>
Lo dichiarano più volte ed esplicitamente i
signori Presidenti dei Tribunali di Guerra, con
grave scandalo di coloro che dai medesimi attendevansi
giustizia spiccia e sollecita, perchè liberata
dalle formalità curialesche, ma giusta. Detti illustrissimi
<span class="pagenum" id="Page_138">[138]</span>
Presidenti dichiarano che non volevano testimoni
a difesa, o ne volevano pochi; pochi o
molti, del resto, soggiungevano che non avrebbero
loro prestato fede.
</p>

<p>
Queste dichiarazioni fatte caso per caso, improvvise,
nel calore del dibattimento — se dibattimenti
possono chiamarsi i monologhi dell’accusa — senza
consultare i membri del Tribunale, costituivano
in sè un’offesa alla dignità di questi ultimi
ed erano contro la legge. Il Presidente, come argutamente
osservò il Mocchi<a class="tag" id="tag36" href="#note36">[36]</a>, anticipava la legge
sul Giudice unico, e parafrasando il motto del Re
Sole esclamava: <i>Il Tribunale sono io!</i>
</p>

<p>
Non c’è dubbio su questa che sembrerebbe una
enormità incredibile se non fosse rigorosamente
vera: il partito preso di impedire la presentazione
dei testimoni della difesa. Chi percorre i resoconti
dei Tribunali di Milano se ne può convincere; ed
a Milano occorse il caso più clamoroso della condanna
iniqua di un imputato, che aveva un omonimo,
di cui non si vollero ascoltare i testimoni a
difesa. L’iniquità è stata documentata dallo stesso
Avvocato fiscale, che sotto l’aculeo del rimorso ha
avanzato egli stesso la domanda di grazia al Re
in favore del povero condannato.
</p>

<p>
Si capisce, però, la renitenza dei Presidenti a
sentire i testimoni a difesa: li credevano perfettamente
inutili, perchè non degni di fede.
</p>

<p>
<span class="pagenum" id="Page_139">[139]</span>
</p>

<p>
Lasciamo apprendere al lettore la grave circostanza
dal drammatico resoconto dei dibattimenti.
Siamo a Firenze nel processo pei tumulti di Figline.
Il tenente Thermes, a difesa del colono Nocentini,
presenta una lista di otto testimoni; non se ne
ammette che uno. Il difensore ci tiene al numero:
<i>Presidente</i>: al numero e a qualche cos’altro.... <i>Tenente
Thermes</i>: Sta bene: ma se otto testimoni deponessero
che il Nocentini non si mosse del lavoro...
<i>Presidente</i>: <b>Anche se fossero cinquanta
sarebbe lo stesso</b> (Mormorio). I carabinieri e
le guardie hanno deposto in modo da non lasciar
dubbio, dando prova di possedere una memoria
assai lucida. <i>Tenente Thermes</i>: Eccezionalmente lucida...
<i>Presidente</i>: Qui non si tratta di far discussione.
L’incidente è esaurito. — E Nocentini è condannato.
Lo stesso Presidente del Tribunale di Firenze
dichiara: <i>Si citano solamente i testimoni che
possono deporre su cose importanti!</i> (Processo Guiducci
e Teschi).
</p>

<p>
A Napoli. Processo di Resina. <i>Presidente</i>: D’Antonio
Maria, alzatevi. Negate pure se volete: ma
vi avverto che non crederò una parola di quanto
direte. — Processo di Giuliano. <i>Tenente Susanna</i>:
Il mio difeso ha citato quattro testimoni, che non
sono presenti. <i>Presidente</i>: oh! se lei lascia fare a
quelli lì, faranno venire a testimoniare tutta Giuliano!
E fa comprendere che se tutta Giuliano
venisse, non servirebbe a scuotere l’edifizio dell’accusa.=Nello
stesso processo. <i>Un imputato</i>: Ma
io tengo i testimoni... <i>Presidente</i>: Oh! per me i vostri
testimoni valgono zero. <b>Per me i testimoni
buoni sono i carabinieri e le guardie</b>.
</p>

<p>
<span class="pagenum" id="Page_140">[140]</span>
</p>

<p>
In quanto a Milano, i dialoghi hanno forma più
garbata; ma il succo è lo stesso ed è questo: il
Presidente non accorda valore al numero e alle
qualità dei testimoni a difesa. Ne accorda tanto
poco a tutta la difesa, che a Filippo Turati preannunzia
la condanna. E su questa <i>inezia</i> giuridica
l’on. Barzilai ha presentato una interpellanza alla
Camera dei Deputati. I criterî del magistrato sulla
utilità della difesa appaiono nella loro ributtante
nudità nella risposta che lo stesso Presidente dette
all’onorevole De Andreis: <i>Ma crede lei che il
tribunale sia disposto a prestar fede alle sue difese?</i>...
</p>

<p>
Fermiamoci un istante sulla questione dei testimoni.
Il difensore tenente Ponti, nel 36º processo
di Milano, con amarezza, che gli fa onore, diceva:
«Prima di terminare, noto che le risultanze dei
vari processi m’inducono a credere che è assai più
facile il venir qui ad accusare che a difendere. È
noto: 1º che si ha tendenza a prestare maggior
fede a chi accusa che a chi difende; 2º che le
classi meno elevate dimostrano di possedere in misura
ben ristretta quella qualità che si chiama coraggio
civile e che fa ritenere fra i più sacri doveri
quello di saper difendere a tempo e luogo il proprio
simile, lasciando a parte il timore di conseguenze
spiacevoli».
</p>

<p>
No, tenente Ponti! Non è il <i>coraggio civile</i> che
mancò alle classi meno elevate. Egli è che i rappresentanti
delle classi più elevate resero assai pericoloso
l’adempimento del proprio dovere. I testimoni
della difesa andavano incontro al pericolo di
essere incriminati, — e si arrestò il Sartori a
<span class="pagenum" id="Page_141">[141]</span>
Firenze perchè l’Avvocato Fiscale dichiarò <i>essersi formato
il convincimento ch’esso mentiva</i> — mentre non
s’incriminarono mai i testimoni dell’accusa anche
quando il mendacio loro era lampante. E poi, a che
pro’ esporsi a questi pericoli? Anche quando in favore
degli accusati vanno a deporre gli uomini
che occupano le più elevate e delicate posizioni sociali,
il risultato non muta: si nega a loro la fede,
che si accorda intera alle guardie di P. S., ai carabinieri,
agli anonimi, alle spie reclutate nei più
bassi fondi sociali. Un’enorme quantità di testimoni
appartenenti alle classi dirigenti depone in Firenze
in favore dell’Avv. Crosti; e Crosti è condannato;
il Comm. Pirelli depone in favore di Turati: Turati
è condannato. L’on. Colombo depone in favore di
De Andreis: De Andreis è condannato. Il capo del
gabinetto del Questore di Napoli depone in favore
di Lamberto Sbarra: Sbarra è condannato. Il capitano
dei carabinieri che ha il servizio politico in
Napoli depone in favore di De Cicco: De Cicco è
condannato. Il tenente colonnello comandante l’arsenale
di Castellammare di Stabia depone in favore
di Scognamiglio: e Scognamiglio viene condannato.
Il Senatore colonnello Siani depone in favore di
Verniero: e Verniero viene condannato....
</p>

<p>
A che cosa possono servire i testimoni più
degni di fede quando un sostituto avvocato fiscale
Ricci (processo dei socialisti di Monza, 30 Giugno
e 1 Luglio) dichiara che non sono attendibili i testimoni
tutti, tra i quali il <b>Sottoprefetto di
Monza?</b> c’è di meglio: nell’udienza del 1 Giugno
a Firenze, un maresciallo dei carabinieri afferma
e il fornaio Beccani nega. E il Presidente: <i>non
<span class="pagenum" id="Page_142">[142]</span>
esito a credere piuttosto al valoroso maresciallo, che
al Beccani, ch’è un pusillanime!</i>
</p>

<p>
Non è tutto. Se mancano i testimoni della stessa
accusa, non si manda in libertà l’imputato, ma si
rinvia il processo per supplemento d’istruttoria sino
a tanto che si riesce a condannarlo per un qualsiasi
plausibile motivo. Ciò accadde ad un Raffaele
Esposito in Napoli.
</p>

<p>
Con processi istruiti con metodi assolutamente
incivili e nella mancanza completa di una vera difesa,
le probabilità in favore di giudizi giusti rimanevano
attaccate al filo sottilissimo delle qualità
personali dei giudici: dovevano supporsi in loro
eccezionalmente sviluppate l’intelligenza e l’equanimità.
</p>

<p>
In generale, dello sviluppo intellettuale di un individuo
si ha un primo ed importante indizio nel
tatto, nella garbatezza, nel sapere rispettare quelle
che sono le regole del galateo. Questo rispetto imponevasi
specialmente di fronte agli accusati, che
presentavansi innanzi ai Tribunali militari in così
straziante inferiorità.
</p>

<p>
Usare modi cortesi verso questi poveri inermi
costretti a combattere contro uomini ferrati, era un
dovere più che una generosità; ma anche ogni residuo
di gentilezza venne meno nelle pubbliche
udienze e la brutalità della caserma si mise in evidenza
in tutta la sua bruttura. Si dice che delle
invettive, dei sarcasmi inopportuni, ingenerosi, adoperati
dal colonnello Parvopassu nei primi dibattimenti
davanti il Tribunale militare, si scandalizzarono
anche in alto e gli furono rivolti consigli di temperanza.
Ammansato egli arrivò al processo De-Andreis-Turati,
<span class="pagenum" id="Page_143">[143]</span>
nel quale volle dar mostra di gentilezza
col rivolgere a Turati qualche complimento — <i>senza
sarcasmo</i> — egli stesso fu costretto ad aggiungere — sapendo
che non sarebbe stato creduto
sincero. Chi alla brutalità ed alle ingenerosità aggiunse
i tratti del buffone, fu il colonnello Mondino
che credette poter passare alla storia provocando
indecentemente l’ilarità del pubblico nel distribuire
secoli di galera.
</p>

<p>
Di lui ricostruì la ributtante <i>silhouette</i> il Mocchi
nell’articolo cennato e credo doveroso non insistervi
oltre; aggiungo soltanto, che suscitò la nausea il
Presidente del Tribunale di Milano quando tentò
vilipendere villanamente l’on. Maffi. E che dire di
quel tenente colonnello Giacosa che alla fine della
udienza del 9 agosto, in Firenze, consiglia gli accusati:
<i>se vi vengono tra i piedi socialisti e anarchici, mettete
una mano nell’orologio e l’altra nel portamonete?</i>
</p>

<p>
In questi processi pei tumulti di Aprile e Maggio
1898 non occorreva soltanto l’ordinaria sapienza giuridica;
ma era indispensabile pure una discreta conoscenza
delle scienze politiche e sociali, senza la quale
non potevansi valutare al giusto i fatti e si dovevano
scorgere dei reati dove tra i popoli civili non se
ne scorge traccia alcuna. Ora, l’ignoranza dei giudici
militari su questo si chiarì sbalorditoria ed indusse
il colonnello Parvopassu a chiedere all’Ing.
Valsecchi cosa s’intendesse dai socialisti per <i>conquista
dei poteri pubblici</i>; a Maffi imputava a delitto — eccitamento
all’odio di classe — il parlare di <i>sane
e pratiche rivendicazioni del proletariato</i>; a Gustavo
Chiesi rimproverasi il discredito gettato sull’esercito
colle sue critiche della campagna d’Africa del 1887;
<span class="pagenum" id="Page_144">[144]</span>
e sempre si videro terribili reati nelle frasi: <i>lotta
di classe, leghe di resistenza</i>, ecc., ecc.
</p>

<p>
Nel campo giuridico, l’ignoranza non era minore;
e preferisco attribuire ad ignoranza certi errori e
certe contraddizioni, che altrimenti si dovrebbero
ascrivere a brutale malvagità.
</p>

<p>
Egli è così che Romussi, Chiesi e altri giornalisti
vengono condannati come <i>complici</i> nei fatti
che procurarono devastazione e saccheggio, mentre
la stessa sentenza dichiara quei fatti essere avvenuti
indipendentemente dalla loro volontà. Per Valera,
Koulichoff, ecc., manca l’estremo delle pubblicità
necessarie perchè ci sia il reato imputato. Al gruppo
dei giornalisti contumaci, che dovevano rispondere
dei reati contemplati negli art. 246 e 247 si regalarono
sei mesi di più di quelli che loro spettavano.
A Pescetti si danno 10 anni, mentre a Turati e De-Andreis,
per un reato minore, se ne danno dodici.
Rilevo infine, che si distribuirono pene enormi per
reati insussistenti ed anzichè rilevarlo colla parola
calda e dotta dei valorosi avvocati che difesero i
condannati in Cassazione mi piace farlo con quelle
di un modesto difensore militare.
</p>

<p>
Il tenente Mazza, nell’udienza del 21 Giugno,
in difesa di Valera innanzi al Tribunale militare
di Milano osserva:
</p>

<p>
«Trovo scritto in un libro, compilato da una
delle menti più eccelse che onorano l’Italia (parlo
dell’illustre Zanardelli e del suo Codice Penale, che
segnò il trionfo del senso morale e della sociologia)
come: «<i>Nessuno possa essere punito per un fatto che
secondo la legge del tempo in cui fu commesso, non
costituiva reato</i>». (Articolo 2)
</p>

<p>
<span class="pagenum" id="Page_145">[145]</span>
</p>

<p>
«Ora, lo stato di assedio coi Tribunali di guerra,
per quanto possa modificare la procedura penale,
per quanto accordi competenza a reati anteriormente
commessi, non potrà mai annullare il dispositivo di
un articolo di legge, facendo considerare reato un
fatto che, secondo la legge del tempo in cui fu
commesso, reato non costituiva.
</p>

<p>
«E che fatti ora incriminati, sia per articoli
di giornali o discorsi o conferenze pubbliche, non
costituissero reato, lo prova con evidenza l’aver liberamente
concesso ai giornali di circolare senza
sequestro, il non aver mai spiccato contro i direttori,
collaboratori, gerenti e conferenzieri alcun
mandato di arresto o di semplice comparizione.
</p>

<p>
«Se i miei difesi avessero, come sostiene l’accusa,
commesso delitti contro i poteri dello Stato,
o eccitato a commettere tali delitti, se avessero pubblicamente
istigato a delinquere, o fatto l’apologia
d’un reato, o incitato all’odio fra le classi sociali,
certamente il potere giudiziario sarebbe intervenuto
per reprimere il reato coll’azione penale.
</p>

<p>
«Ora invece il Regio Procuratore mai intervenne
contro i nostri difesi e la stessa autorità di
P. S., che con i suoi rapporti ha scoperto ora tanto
materiale di accusa, non ha mai provocato dal potere
giudiziario alcun provvedimento.
</p>

<p>
«Cosa dice adunque codesto non intervento,
se non che discorsi, conferenze, sermoni ed articoli
di giornali, che ora si vogliono incriminare, non
raggiunsero mai gli estremi del reato, e quindi non
si agì a termine di legge, perchè il fatto nel suo
assieme non costituiva reato?»
</p>

<p>
<span class="pagenum" id="Page_146">[146]</span>
</p>

<p>
E non basta condannare per i reati insussistenti;
ma si condanna per i reati che avrebbero potuto
avvenire, nel processo dei socialisti del Circolo di
Chiusi — Firenze, udienza del 13 Giugno — si
accusa l’Avv. Crosti pei <i>disordini che si sarebbero
verificati se il circolo non fosse stato sciolto....</i>
</p>

<p>
Questo è di una evidenza sorprendente e si
applica alle numerosa categoria dei condannati giornalisti — da
Chiesi, Romussi e Valera a Menzione
e De Cicco.
</p>

<p>
La stessa sapienza giuridica fa condannare la
povera Maria Marone di Napoli a 12 anni di reclusione
come <i>complice</i> dello studente Cupola, suo
amante, che si seppe difendere da sè e che perciò
venne assolto!<a class="tag" id="tag37" href="#note37">[37]</a>
</p>

<p>
Questa ignoranza crassa può spiegare certe
sentenze davvero draconiane: 7 anni ad una donna
per essersi trovata a capo di una innocua dimostrazione
di donne; 100 anni di reclusione a 60
persone accusate di avere incendiato un carrozzone
di tram in Milano; 2 anni a chi affrettossi a portare
nei casotti i fucili abbandonati dalle guardie
daziarie di Resina — ebbe pure le lodi del Presidente! — 20,
22, 25 e 30 mesi di reclusione a
<i>quattro</i> imputati di avere dato <i>una</i> sola bastonata
ad un agente della forza pubblica in Casoria...
</p>

<p>
Quattro anni di reclusione ebbe il Trinci per
avere scagliato dei sassi innocui in Firenze....
</p>

<p>
<span class="pagenum" id="Page_147">[147]</span>
</p>

<p>
È chiaro: i Tribunali di guerra, in quanto a
somministrazione di pene, adottarono questa savia
massima: <i>melius est abundare quam deficere!</i>
</p>

<p>
Ed abbondano anche contro il parere dell’accusa:
a Firenze l’Avv. Fiscale Gavino Ricci domandò
sei mesi di detenzione contro Del Buono ed un
anno contro Ciotti; il Tribunale ne dette quattro
anni e due mesi a quest’ultimo, otto mesi al
primo.
</p>

<p>
Tanta severità viene compensata dalle imparzialità!..
Imparziali sempre i giudici militari passano
sopra alla parola del Re e condannano gli amnistiati,
i contumaci, i pazzi, gli ubbriachi. Sui reati del
borbonico Menzione passano sopra due amnistie e la
pena scontata, ma il Tribunale di guerra cancella tutto
e condanna. I contumaci erano stati risparmiati sotto
Francesco Crispi, che non si lasciò smuovere dallo
scrupolo insolito pel rispetto alla legge da chi avvertivalo
che sfuggiva alla lontana una grossa
preda: Cipriani (<i>Don Chisciotte</i>, N. 208 del 1898);
ma furono inesorabilmente condannati nell’anno di
grazia 1898. I pazzi furono ritenuti sempre irresponsabili;
ma il Tribunale militare di Milano scrive
un nuovo capitolo di psichiatrica, e pei fatti di Seregno
condanna un Confalonieri il cui solo testimone
di accusa — il maresciallo dei carabinieri — lo
dichiara pazzo; e condanna Zoppini per avere gridato
il <i>19 Maggio</i> nel corso Vercelli: <i>Viva il socialismo!
Viva l’anarchia!</i> La sola data del reato
bastava ad assodare lo squilibrio mentale; lo dichiararono
irresponsabile tre periti medici; ma
Zoppini viene condannato, benchè sia stato <i>diciannove
volte</i> al manicomio!
</p>

<p>
<span class="pagenum" id="Page_148">[148]</span>
</p>

<p>
Si può immaginare se trovarono grazia gli ubbriachi:
un De Ambrogi venne condannato per avere
emesso non so qual grido sovversivo dopo essere
stato per sette ore continuo all’osteria... e per avere
gridato: <i>vorrei avere tanta...</i> <i>carta</i> <i>da dare fuoco
a tutto il mondo!</i>
</p>

<p>
Pietà non si ha se non per coloro che nei processi
del mezzogiorno risultarono all’evidenza istigatori
e promotori dei disordini per gare municipali:
nessuno di loro fu condannato. Erano cavalieri,
commendatori, uomini <i>d’ordine</i>, che a data ora davano
la caccia ai sovversivi e meritarono tutti i
riguardi. Nessuno sospettò in questa pietà l’influenza
del pregiudizio o dell’interesse di classe!
</p>

<p>
E se a Milano si condanna Don Albertario,
trovano pietà i preti in Firenze, dove vengono assolti
tutti quelli del 25 giugno per accuse che
avrebbero procurato anni ed anni di reclusione ai
socialisti.
</p>

<p>
Con processi istruiti nel modo che abbiamo visto,
senza difesa, coi criteri, colla sapienza e colla imparzialità
dei giudici che ci sono noti: i Tribunali di
Milano distribuirono anni 1390, mesi 3 e giorni 2
di reclusione; anni 90, mesi 1 e giorni 6 di detenzione;
anni 307 di sorveglianza e L. 33,952 di multa
a 688 imputati — dei quali 17 donne e molti minorenni.
A Napoli vennero condannati 812 individui — tra
i quali molte donne e molti minorenni — a
624 anni, 11 mesi e 21 giorni di reclusione e detenzione;
80 anni e 6 mesi di sorveglianza e
L. 50,927 di multa. Le condanne più gravi furono
quelle del Tribunale di Firenze pei fatti di Figline:
un Pampoloni ebbe 27 anni di galera; Fabbricanti
<span class="pagenum" id="Page_149">[149]</span>
e Giani 25, Musuai 24, Laperini, Borghesi e Gabrielli
22, Coloni 20, ecc., ecc.<a class="tag" id="tag38" href="#note38">[38]</a> Questa statistica è
veramente paurosa e fa temere che i Tribunali di
guerra abbiano sparso copiosamente seme di odio;
ed è un giornale conservatore, cui non sfugge la
realtà, a pensare che le condanne degli uomini
politici e dei giornalisti di Milano ha avuto tutto
il carattere di una <i>vendetta</i>, più che di un severo
atto di giustizia. (<i>Mattino</i> 19 Agosto 1898).
</p>

<p>
Se la vendetta e l’odio seminati possano produrre
la pace o l’amore non so; auguriamoci che
l’avvenire sia migliore di quello intravvisto e temuto.
Per ora concludiamo col senatore e colonnello
Siani: coi Tribunali di guerra si sono avute condanne
feroci; <i>feroci sino al ridicolo!</i>
</p>

<p>
<span class="pagenum" id="Page_150">[150]</span>
</p>

<p>
L’illegittimità dei Tribunali militari, le basi
delle accuse, la mancanza della difesa, l’ignoranza
dei giudici — il tutto coronato da questa <i>ferocia
sino al ridicolo</i> nelle pene, spiegano come e perchè
il movimento in favore dell’amnistia si accentui e
divenga una valanga irresistibile che schiaccierà
coloro che vogliono arrestarla: valanga a cui hanno
portato il loro contributo tutti i partiti e tutte le
classi sociali. E si vuole l’amnistia, nel senso di
giustizia riparatrice, perchè nei condannati si riconoscono
delle vittime, non dei delinquenti — nè
politici, nè comuni. Di grazia, di perdono hanno
bisogno soltanto i giudici.
</p>

<div class="chapter">
<p>
<span class="pagenum" id="Page_151">[151]</span>
</p>

<h2 id="cap10">X.
<span class="smaller">LA CONDANNA DELLE IDEE</span></h2>
</div>

<p>
Avvenne dei processi svoltisi innanzi ai Tribunali
Militari ciò ch’era avvenuto pei tumulti:
l’attenzione del pubblico concentrossi a Milano.
</p>

<p>
Quasi tutte le udienze del Tribunale di guerra
consacrate ai tumultuanti di Maggio ebbero la loro
speciale importanza in quanto che somministrarono
gli elementi migliori pel retto giudizio sull’indole
vera dei moti; la sintesi sui vari elementi, poi, si
desume chiara e completa dei due processi dei <i>giornalisti</i>
e dei <i>deputati</i>, come vennero denominati.
</p>

<p>
La qualità degli accusati e la natura dei reati
che vennero loro imputati spiegano il fenomeno e
danno ragione del vivo interesse col quale gl’italiani
ne seguirono lo svolgimento. Allora venne in
discussione esplicitamente il <i>complotto</i>.
</p>

<p>
È chiaro: se si fosse provato che le sommosse
della primavera del 1898 furono la conseguenza
della preesistente organizzazione e della decisa determinazione
di un partito per provocarli e riuscire
<span class="pagenum" id="Page_152">[152]</span>
ad una rivoluzione, la gravità delle prime sarebbe
stata enorme ed avrebbe potuto giustificare sino
ad un certo punto l’allarme delle classi dirigenti e
dei conservatori e l’azione spiegata dai governo.
Ma la dimostrazione mancò completamente.
</p>

<p>
Nei moti del mezzogiorno non si tentò neppure
di accennare alla esistenza di un complotto, tanto
essi furono improvvisi, disordinati, apolitici. Se ne
parla in Toscana. Ma a Firenze dove avrebbe dovuto
farsi più palese, il complotto fu escluso quando
più la paura spingeva alle esagerazioni, anche sincere,
dall’organo massimo dei conservatori: dalla
Nazione. L’importanza e la natura reale dei tumulti,
quando più viva era l’impressione dai medesimi
suscitata, può dedursi dai seguenti brani, che
tolgo da quel giornale: «Dopo il giorno 6 Maggio,
non una mosca venne molestata; nessun disordine
fu segnalato dentro le mura cittadine; <i>e nemmeno
nel giorno sei nessun disordine sarebbe accaduto...
se si fosse operato in altro modo... Questi fatti
dolorosi non si sarebbero certo prodotti se, mentre
si era esagerato l’allarme con la ingiunzione di
chiudere le botteghe e dopo aver fatto uscire la
truppa, quando meno ve n’era bisogno, non si
fosse abbandonata la Piazza Vittorio Emanuele,
lasciando rinchiusi, poco lontani, interi battaglioni
di truppa</i>».
</p>

<p>
Così la <i>Nazione</i> del giorno 7 Maggio, che rincalzava
il 9: «<i>Il panico fu superiore ai fatti
avvenuti</i>. Giornali esteri e, sopratutto i giornali
di certe regioni, che hanno interesse a far concorrenza
a Firenze, diffondono le notizie più esagerate. — <i>Ed
è obbligo delle autorità il farle smentire</i>».
</p>

<p>
<span class="pagenum" id="Page_153">[153]</span>
</p>

<p>
Ci fu tanto il complotto, che l’avvocato Fiscale,
per i caporioni arrestati a Firenze, chiese il massimo
di un anno<a class="tag" id="tag39" href="#note39">[39]</a>.
</p>

<p>
E nel processo di Figline, che fu seguito, come
sappiamo, dalle più severe condanne, la stessa
sentenza ammette l’influenza della propaganda dei
partiti sovversivi, ma esclude l’associazione a delinquere
ed il complotto.
</p>

<p>
Per Milano, siccome nei tumulti escludevasi
l’azione determinante del disagio economico, così
potè sorgere spontaneo e sincero il sospetto della
cospirazione e dei motivi politici tanto nella stampa
locale quanto in quella del resto del regno. Il sospetto
divenne certezza per gli organi conservatori
e reazionari.
</p>

<p>
Il <i>Corriere della Sera</i>, in prima pagina, all’indomani
dei fatti del 7 scriveva: «La questione del
pane è passata in seconda linea, anzi qui non vi
fu mai. Essa servì di pretesto agli <i>organizzatori
dei disordini</i> per ispingere giovani incoscienti,
operai mal consigliati, donne, ragazzi ad eccessi
che a Milano non si sarebbero mai creduti possibili».
Meglio informato e più equanime, il
cronista in seconda pagina spiega e corregge, ed
augurandosi che i rivoltosi dalle misure prese vengano
distolti da nuovi pazzi tentativi, soggiunge:
«Ce lo fa sperare <i>la mancanza di direzione e di
organizzazione nella sommossa</i>. I conflitti avvenuti
ieri non indicano da parte dei tumultuanti, <i>nessun
<span class="pagenum" id="Page_154">[154]</span>
disegno prestabilito. Le barricate furono improvvisate
senza un concetto tattico e furono abbandonate</i>
<b>senza essere difese</b>. Salvo pochi
revolvers, <b>non si videro armi da fuoco</b>
<i>in possesso degli assalitori</i>(?). <i>Nè si videro materie
esplosive. Le colluttazioni avvennero alla spicciolata....
Non si nominano capi che dirigono la
sommossa. Non si vedono proclami che diano una
direttiva al movimento.</i> <b>Non si ode un grido
che abbia un significato qualunque e
che accenni ad una meta</b>». (N. 125).
</p>

<p>
Questa la verità che non teme smentita. C’è
voluto tutto l’accecamento partigiano della <i>Perseveranza</i>
per affermare: «Il movimento del 7 ebbe
un carattere rivoluzionario spiccato. La sommossa
scoppiò in varî punti della città simultaneamente.
<i>I fatti si svolsero facendo credere</i> <b>ad un grandioso
piano prestabilito di rivoluzione,
di saccheggio, di devastazione</b>». (Numero
del giorno 8 Maggio). E il giorno 9 insiste
accusando i repubblicani come autori principali,
che trascinarono i socialisti. E la stolta accusa ripete
il giorno 12 — quando erano noti tutti i
dettagli, quando essa stessa sentivasi umiliata della
<i>breccia dei Cappuccini</i>! — parlando dell’accordo
dei repubblicani cogli anarchici, coll’imbeccata che
i rivoltosi ricevevano dalla vicina Svizzera, in cui
<i>risiedeva la mente direttrice</i>(?), <i>lo stato maggiore
del partito</i>(?), del complotto ordito dai repubblicani
e secondato dai socialisti senza entusiasmo, della
distribuzione di rivoltelle fatta dai repubblicani, ecc.,
ecc. E tutte queste menzogne le dava come <b>notizie
precise</b> <i>ricevute da fonte attendibile circa la
<span class="pagenum" id="Page_155">[155]</span>
preparazione e l’organizzazione della rivolta</i>, <b>che troveranno
la conferma nelle risultanze
del procedimento penale....</b><a class="tag" id="tag40" href="#note40">[40]</a>.
</p>

<p>
In questa criminosa aberrazione, la <i>Perseveranza</i>
ebbe complici la Questura e l’accusa. L’identità
assoluta del linguaggio autorizza ad ammettere che
gli articoli del giornale conservatore, i rapporti
del Questore Minozzi e degli altri delegati, gli atti
di accusa le requisitorie degli Avvocati fiscali e
il rapporto Bava Beccaris abbiano la stessa origine.
A tutti le risultanze del procedimento penale inflissero
la più clamorosa smentita, la più vergognosa
umiliazione. Il Tribunale di guerra, infatti,
escluse esplicitamente il complotto in entrambi i
processi.
</p>

<p>
E per quanto quei giudici si siano mostrati
sempre ingiustificatamente severi, il complotto non
avrebbero potuto ammetterlo senza coprirsi di disonore.
Non potevano e non dovevano prestar fede
al complotto di casa Ceretti; non a quello presso
la redazione dell’<i>Italia del Popolo</i> — dove sedeva
il Comitato <i>pro-repubblica</i> che comprendeva il monarchico
Valentini; — non all’antico accordo tra
repubblicani, socialisti e anarchici, smentito da una
serie interminabile di lotte e il cui solo sospetto
avrebbe fatto ritornare anti-socialista Edmondo De
<span class="pagenum" id="Page_156">[156]</span>
Amicis. Nè potevano prendere sul serio la bandiera...
di <i>carta</i> dell’<i>anarchico</i> Callegari sulla quale era
scritto... <i>Evviva la repubblica!</i>
</p>

<p>
Meno ancora le contraddizioni di un disgraziato
Avvocato fiscale Torre, che pei fatti del 6 Maggio,
mentre afferma l’<i>organizzazione di un vero e proprio
moto rivoluzionario</i>, negli accusati non trova che
<i>fannulloni, i quali si sono messi nella dimostrazione
per fare del chiasso</i>: fannulloni ai quali fa regalare
sette anni di reclusione!
</p>

<p>
È innegabile: il Tribunale di guerra, escludendo
il complotto, più che fare atto di giustizia, provvide
alla propria dignità<a class="tag" id="tag41" href="#note41">[41]</a>.
</p>

<p>
<span class="pagenum" id="Page_157">[157]</span>
</p>

<p>
Sfumato questo umoristico complotto, che non
ebbe capi, armi, programma, nè bandiera, e mancata
completamente la dimostrazione della partecipazione
ai tumulti dei giornalisti e dei deputati, non si
riesce assolutamente a comprendere per quale titolo
essi vennero condannati.
</p>

<p>
I motivi della condanna sfuggono ad ogni ricerca;
ond’è che l’onor. Barzilai afferma essere
entrato nell’aula dei Tribunali di guerra il simbolismo
ibseniano, che fa scorgere in Turati, in De
Andreis, negli altri accusati, dei simboli, delle personificazioni
dei partiti ribelli. Altri chiama <i>metaforici</i>
i reati attribuiti agli accusati e <i>allegorici</i> i
processi; nei quali, con fantasia ariostesca, ai verbi
<i>parlare, dire, scrivere, professare</i>... accompagnati ora
da una ed ora da un’altra espressione avverbiale,
<i>come parlare con sarcasmo, parlare in modo sospetto,
<span class="pagenum" id="Page_158">[158]</span>
professare apertamente delle idee, scrivere articoli sui
giornali</i> — si attribuisce una speciale efficienza
criminosa, quasi che le parole si possano tramutare
in <i>bombe</i>, i discorsi in <i>tumulti</i>, le idee e gli articoli
in <i>corpi armati</i>, ecc.!
</p>

<p>
Si sa, però, che non furono allegoriche o metaforiche
le condanne!
</p>

<p>
È bene aggiungere — e lo rilevò l’Impallomeni
nel ricorso in Cassazione — che per Turati, oltre
la <i>capacità a delinquere</i> — non quella di Chauvet — riconosciuta
in tutti e tramutata con un giuoco di
bussolotti in <i>reato commesso</i>, come notò il Barzilai,
c’era qualche cosa di più concreto, che accennava
ad un fatto: egli il giorno sei <i>raccomandò la calma</i>
in modo non giudicato ortodosso; e parlò coll’avvocato
Cavalla in modo da <i>potere</i> essere sentito dai
rivoltosi....
</p>

<p>
Ben gli stia la condanna! Perchè andare ad
esporre la vita per raccomandare la calma? Se
qualche parola non fu ortodossa però, il Tribunale
riconobbe che le intenzioni erano corrette: disse
esplicitamente, infatti, <i>che i capi socialisti e repubblicani,
i tumulti non li volevano</i>.
</p>

<p>
Non insistendo più oltre su queste sentenze del
Tribunale di Milano, i cui considerando Barzilai
li chiama degni della Papuasia, e smettendo ogni
ironia, si può riassumere l’opera tutta di questa
magistratura eccezionale, non consentita dallo Statuto,
in questo giudizio: essa non ebbe che uno
scopo: la persecuzione e la condanna del pensiero,
delle idee, della legittima e pacifica propaganda.
</p>

<p>
Che sia stato questo il fermissimo proponimento
dei Tribunali Militari appare chiaro, lampante dalla
<span class="pagenum" id="Page_159">[159]</span>
motivazione della sentenza contro i giornalisti:
«l’opera di Chiesi e di Romussi, repubblicano il
primo e radicale il secondo, <i>nella quale si mantennero
sino alla soppressione dei loro giornali</i>, costituisce
il fatto <b>materiale</b>(?) diretto a suscitare la
guerra civile, <i>sebbene ciò non fosse in quel momenti
da essi desiderato e sia avvenuto per causa indipendente
dalla loro volontà</i>».<a class="tag" id="tag42" href="#note42">[42]</a>
</p>

<p>
I motivi generici e specifici di responsabilità
di Turati e di De Andreis sono identici: s’imputano
all’uno gli articoli del 1896, l’<i>Inno dei lavoratori</i>,
ecc.; e all’altro le opinioni repubblicane, la costituzione
di circoli e i discorsi repubblicani... La prova
<span class="pagenum" id="Page_160">[160]</span>
delle prove, infine, la ritrovano nelle parole, <i>interpretate</i>
loiolescamente, che Turati e De Andreis
pronunziarono imprudentemente, — quando il loro
animo era abbeverato di amarezza, quando l’indignazione
avrebbe eccitato gli uomini più miti e
più teneri delle istituzioni! — alla presenza di un
ufficiale e di un avvocato Cavalla, che si fece un
merito nel denunziarle.
</p>

<p>
Questa persecuzione e condanna del pensiero,
delle idee, della propaganda pacifica ch’era negli
intendimenti dei Tribunali di guerra, armonizza
perfettamente colla corrente psicologica degli avvocati
fiscali e delle Regie questure. Queste ultime
trovarono un’aggravante nella stessa temperanza del
<i>Secolo</i>; perchè con questa temperanza, disse un testimonio
poliziotto, riusciva meglio a fare breccia
negli animi<a class="tag" id="tag43" href="#note43">[43]</a> mentre il Tribunale non può menar
buona a Don Albertario la <i>fine ironia</i> adoperata nei
suoi articoli....
</p>

<p>
In una <i>nota</i> precedente e in altre pagine furono
rilevate le accuse sbalorditone scagliate dalle questure
del regno agli imputati, nelle quali si parla
sempre di <i>opuscoli</i>, di <i>discorsi</i> sovversivi — mai
incriminati per lo passato — più specificatamente
si rimprovera al De Cicco in Napoli di ricevere e
leggere riviste e giornali repubblicani e socialisti;
nei certificati rilasciati dalle autorità si rileva spesso
la morale buona, ma <i>cattiva la condotta politica</i>;
l’avvocato fiscale recede dell’accusa contro Zavattari
<i>benchè</i> repubblicano; il rapporto della questura
<span class="pagenum" id="Page_161">[161]</span>
per Valera confessa che non fu <i>possibile aver dati
positivi per credere che esso abbia preso parte attiva
ai tumulti</i> (pag. 217) ma viene condannato lo stesso
per le sue opinioni. Ma perchè cercare elementi ed
indizi per assodare questa determinata e voluta
persecuzione contro il pensiero?
</p>

<p>
È il colonnello Parvopassu, che — sapendo di
non avere <i>fatti</i> a disposizione per condannare — in
uno scatto imprudente, volto a Turati esclama;
<i>le vostre idee sono criminose!</i>
</p>

<p>
Tanto criminose, che non gli consente quella
libertà di esporle che il Tribunale Militare di Palermo
concesse nel 1894 a De Felice e Barbato...
</p>

<p>
Chi può negare il progresso compiuto in quattro
anni? In Italia non si cammina, si galoppa sulla
via della reazione...
</p>

<p>
Dichiarare criminose le idee; processare il pensiero;
condannare la pacifica e legittima propaganda...!
Ma per impedire tutto ciò che ritenevasi
mostruoso, per acquistare la libertà delle idee, del
pensiero, della propaganda, migliaia di martiri lasciarono
la testa sul patibolo o gemettero per anni
ed anni nelle galere del Piemonte, dell’Austria, del
Papa, del Borbone: per conquistare tanta libertà,
l’Italia fece cento insurrezioni e parecchie sanguinose
rivoluzioni che costarono la vita a migliaia dei
suoi figli!
</p>

<p>
Il gretto e prosaico materialismo contemporaneo
risponde a queste evocazioni liriche con una sdegnosa
scrollatina di spalle indicante il nessun conto
in cui devono tenersi questi ricordi oramai troppo
antichi, stantii.
</p>

<p>
<span class="pagenum" id="Page_162">[162]</span>
</p>

<p>
Ebbene, questa incoercibilità del pensiero, questa
legittimità della propaganda delle idee hanno in
favore la parola indiscutibilmente autorevole di
un contemporaneo: di Giuseppe Zanardelli, in nome
del cui Codice Penale si processa e si condanna<a class="tag" id="tag44" href="#note44">[44]</a>.
</p>

<p>
Se Zanardelli appare un dottrinario liberale, si
rievochi la memoria di un conservatore autoritario,
quella di Silvio Spaventa, che non solo la libertà
delle idee voleva piena ed intera, ma anche quella
di riunione e di associazione<a class="tag" id="tag45" href="#note45">[45]</a>.
</p>

<p>
Ad ogni modo confortiamoci. Contro le aberrazioni
di Tribunali, i cui giudici educati nella caserma
ignorano il diritto, la storia, la politica, la
scienza sociale, c’è il correttivo: c’è la suprema
Corte di Cassazione di Roma — la cittadella del
diritto, la magistratura <i>istituita per mantenere la
esatta osservanza delle leggi</i><a class="tag" id="tag46" href="#note46">[46]</a>.
</p>

<p>
<span class="pagenum" id="Page_163">[163]</span>
</p>

<p>
Vero è che il supremo magistrato nel 1894 dette
uno strappo allo articolo dell’ordinamento giudiziario,
che assegnavale l’altissima funzione di mantenere
la esatta osservanza delle leggi, rinunziando
a conoscere delle illegalità dello Stato di assedio e
dei Tribunali Militari; ma si poteva vivere sicuri che
le sentenze dei Tribunali militari, che colpirono le
idee, le opinioni, la propaganda pacifica sarebbero
state annullate e avrebbero condotto alla liberazione
dei cittadini ingiustamente condannati. Ci si poteva
contare, perchè la Cassazione nel 1894 — nelle
cause Fiorenza e Molinari — aveva proclamato costituire
violazione di competenza, sindacabile in
Cassazione:
</p>

<p>
I. il qualificare <i>eccitamento alla guerra civile</i>
un semplice danneggiamento, un tumulto, ecc.
</p>

<p>
II. il qualificare come <i>fatti diretti ad eccitare
la guerra civile</i> le semplici conferenze, le lettere,
gli articoli di giornali, ecc.
</p>

<p>
III. il ritenere in <i>rapporto immediato di causalità</i>
con gli avvenimenti, che provocarono lo stato
di assedio, le conferenze (tenute anteriormente ad
essi) nelle quali non si uscì dal campo degli incitamenti
a semplici parole ed in cui non si presero
accordi o determinazioni per compiere i fatti criminosi
poi consumati.
</p>

<p>
<span class="pagenum" id="Page_164">[164]</span>
</p>

<p>
Non è chiaro che colle massime riconosciute
dalla Cassazione nel 1894 la condanna dei giornalisti
e dei deputati nel 1898 è ingiusta e sarà cassata?
È chiaro come la luce del sole; ma non è
utile nel momento storico che attraversiamo e la
Cassazione mettendosi in armonia coi tempi e cogli
uomini che ci governano, ripudia le massime solennemente
promulgate e conferma la sentenza contro la
libertà del pensiero e contro la legittimità della
propaganda<a class="tag" id="tag47" href="#note47">[47]</a>. Da questa minima <i>capitis diminutio</i>
alla massima che si ebbe nel 1894, la decollazione
della giustizia è compiuta!<a class="tag" id="tag48" href="#note48">[48]</a>
</p>

<p>
Commentando quest’ultima sentenza della Suprema
Corte di Cassazione di Roma, un giornale
amaramente conclude:
</p>

<p>
<span class="pagenum" id="Page_165">[165]</span>
</p>

<p>
«A noi pare che i giudici della Corte abbiano
fatto opera meritevole di elogio per parte d’ogni
buon patriota. Essi hanno conferito valore al concetto
unitario».
</p>

<p>
«L’unità politica fu conseguita nel 70.
</p>

<p>
«L’unità morale è posteriore; è dovuta a uomini
di grande pregio, non ultimi il Depretis, il
Crispi e il Rudinì; i settentrionali passarono ai
meridionali il contagio delle speculazioni; questi
insegnarono a quelli il modo di reprimere con
energia (<i>vulgo</i> violenza) i tumulti delle folle: per
questa via si ebbe l’unità. Ora si aggiunge, terza,
l’unità della giustizia.
</p>

<p>
«Alcuni (i sobillatori non mancano mai) andavano
bucinando che, oltre la giustizia militare, una
ve ne fosse, detta, non si sa perchè, civile. Tentavano
portare una divisione nel campo della giustizia:
una specie di lotta di classe con annesso eccitamento,
ecc., ecc.
</p>

<p>
«Ma i giudici della Corte suprema, con pensiero
altamente patriottico, han voluto significare
con la sentenza d’oggi che la giustizia in Italia
è unica ed uniforme. Gli antichi dettaron la massima:
<i>cedant arma togae</i>; massima da baggei; noi
siam gente moderna, e noi non ci sappiam figurare la
giustizia se non armata di spada.
</p>

<p>
«Concludendo, l’Italia ora può dirsi compiuta.
Ha l’unità politica, l’unità morale e l’unità giuridico-militare.
Non è ancor perfetta l’unità tributaria,
troppe essendo le disuguaglianze tra cittadino e
cittadino: ma per la perequazione della miseria sta
provvedendo alacremente l’agente delle tasse».
</p>

<p>
<span class="pagenum" id="Page_166">[166]</span>
</p>

<p>
In questa conclusione sull’unità giuridico-militare
raggiunta, c’è da fare una correzione: essa non
data dal 1898; pur troppo e più antica!
</p>

<p>
Le pietre miliari della decadenza della Magistratura
cosidetta civile sono innumerevoli: dal
processo Lobbia al processo Tanlongo; dalla impunità
assicurata ai grandi ladri delle ferrovie a
quella accordata agli assassini di Frezzi, di Donati,
di Castellano, di Siculiana. Questa magistratura
<i>civile</i>, che non ebbe viscere per trovare un
responsabile della catastrofe della miniera Virdilio-Mintinella
e per assegnare un misero compenso alle
desolate famiglie degli ottanta minatori che vi lasciarono
la vita; questa magistratura, che non trova
modo di colpire i ministri delinquenti; questa magistratura
che <i>delicatamente</i> avverte prima delle perquisizioni
da fare se i presunti rei.... sono monarchici<a class="tag" id="tag49" href="#note49">[49]</a> — oh!
questa magistratura <i>civile</i>, e
sopratutto umana, trova tutta la sua energia e
tutta la sua severità per processare e punire i
disgraziati, che rubarono per fame: essa processa
e condanna in Torino Margherita Giustetto
<span class="pagenum" id="Page_167">[167]</span>
per essersi <i>impossessata, per trarne profitto, di un
chilogramma di frumento del valore di</i> <b>centesimi
venti...</b> processa e condanna in Roma <i>un ragazzo
a quattro mesi di reclusione per avere rubato quattro
grappoli di uva!</i><a class="tag" id="tag50" href="#note50">[50]</a>
</p>

<p>
<span class="pagenum" id="Page_168">[168]</span>
</p>

<p>
Questa magistratura <i>civile</i> ha voluto mostrarsi
all’<i>altezza</i> della giustizia militare; perciò essa, che
in un momento di <i>aberrazione</i> aveva assolto in Tribunale
Barbato, lo condanna nella Corte di Appello
di Palermo. E perchè da un estremo all’altro del
Regno l’<i>unità</i> sia completa e incrollabile, la Corte
di Appello di Milano respinge il ricorso dei contumaci
facendo fare un passo tanto gigantesco al
giure, da espellerlo dalle aule sacre alla giustizia
affermando «che le sentenze essendo state pronunziate
per <b>esempio</b> non possono venire modificate!»
</p>

<p>
E dicano gl’italiani se non è santa l’indignazione
del deputato Lucchini, <b>membro della Cassazione
di Roma</b>, che vede la magistratura
compromessa in <i>uffici più o meno politici e</i> <b>polizieschi</b>
e che nei giudizi in discorso scorge <i>la
rovina della legge, delle istituzioni e dei principî di
ordine e di autorità</i>. Della libertà non parla perchè,
egli dice, non conta più nulla!<a class="tag" id="tag51" href="#note51">[51]</a>
</p>

<p>
Non pel desiderio di chiudere questa dolorosa
narrazione con delle frasi sensazionali, per amore
di rettoricume da cui rifuggo, adunque, ma perchè
le parole del poeta corrispondono rigorosamente
alla realtà dei fatti, torno a ripetere con Rapisardi
che «passa terribile per la notte» la giustizia, di
cui sghignazza la turba; e passa la giustizia
</p>

<div class="poem"><div class="stanza">
<p class="i01">«C’ha il cervel nella borsa e l’anima nell’epa,</p>
<p class="i01">Che al boia dice: salve; ed al povero: crepa;</p>
<p class="i01">Ch’erto sul banco traffica l’opra, le forze, il sangue,</p>
<p class="i01">L’onor d’una cenciosa plebe che stenta e langue,</p>
<p class="i01"><span class="pagenum" id="Page_169">[169]</span></p>
<p class="i01">E scannando se stessa i suoi tiranni impolpa,</p>
<p class="i01">D’un formicaio umano, cui la miseria è colpa.</p>
<p class="i01">La sventura destino, il lamento delitto,</p>
<p class="i01">Un patibol la vita ove Dio l’ha conflitto,</p>
<p class="i01">L’error pane dell’anima, un tranello l’inferno</p>
<p class="i01">La speranza una frode, la giustizia uno scorno...»</p>
</div></div>

<p>
Il poeta si rinfranca perchè sente imminente
l’arrivo di un’altra giustizia che vince, passa, impugnando
la scure di acciaio, squassando la face
</p>

<div class="poem"><div class="stanza">
<p class="i01">«E dal sommo d’un monte, dritta in faccia all’aurora</p>
<p class="i01">Grida con bronzea voce di mille tuoni: È l’ora!<a class="tag" id="tag52" href="#note52">[52]</a></p>
</div></div>

<p>
È l’ora? Lo pensa, lo spera forse, il vate; e
bisogna lasciargli questa illusione.
</p>

<div class="chapter">
<p>
<span class="pagenum" id="Page_171">[171]</span>
</p>

<h2 id="cap11">XI.
<span class="smaller">LE CAUSE ECONOMICHE DEI TUMULTI</span></h2>
</div>

<p>
I giudici più benevoli dei governanti italiani,
i cittadini che non sono complici o comunque
interessati nella repressione, riconoscono che nell’ultima,
ancor prima che si tramutasse in confessata
reazione, vi fu eccesso di difesa. Pochi hanno formulato
questa colpa del governo italiano con tanta
precisione quanto l’on. Galimberti, la cui opinione
non è sospetta perchè anche lui è uomo di ordine
come vogliono essere chiamati i nostri monarchici.
Egli, trattando della <i>vera responsabilità</i>, riconosce
che essa sta nell’eccesso della repressione — specialmente
a Milano, dove fu adoperato il cannone
contro gli inermi. «Contro gl’inermi il cannone!
egli continua. Ecco la colpa di tutti i governi
deboli, francesi e spagnuoli, da che si dettero le
costituzioni: aver adoperato le armi da fuoco
contro gl’inermi... Chi si è assimilato la vita
inglese, sa molto bene che le dimostrazioni in
<span class="pagenum" id="Page_172">[172]</span>
Inghilterra assumono proporzioni maggiori che da
noi. Si dicono e rimangono infatti dimostrazioni
pacifiche solo perchè il governo si guarda bene
dal provocare la rivoluzione adoperando le armi
da fuoco. Esagerare i movimenti popolari, cambiare
le dimostrazioni in tumulti, per mezzo di
agenti provocatori, e i tumulti in rivoluzioni per
mezzo di cannonate contro castelli in aria, è anche
rivelazione d’insipienza politica».
</p>

<p>
Così scrive saviamente e onestamente un ex
sottosegretario di Stato e non c’è da aggiungere
che questo corollario: chi commette un eccesso di
difesa è colpevole in diritto privato e merita una
condanna — anche lieve. Non può essere diversamente
in politica, dove dal diritto privato, male a
proposito, è stato trasportato il principio della legittima
difesa<a class="tag" id="tag53" href="#note53">[53]</a>. In Italia, nell’anno 1898 — in
altri tempi le cose procedevano diversamente: lo
vedremo — ai colpevoli anzichè pena toccò in sorte
l’apoteosi: l’abbiamo visto. Di più: gli strumenti
principali dell’eccesso di difesa, i militari, furono
chiamati a giudicare le vittime!
</p>

<p>
<span class="pagenum" id="Page_173">[173]</span>
</p>

<p>
Era possibile, era umano supporre, che essi sarebbero
stati imparziali nella causa propria?
</p>

<p>
Intanto, per assurda ipotesi, si conceda che non
ci sia stata sproporzione tra i tumulti e la repressione;
che non ci sia stato l’eccesso di difesa esplicitamente
ammesso dal Galimberti. Accettata questa
ipotesi, sorge il dovere di un’altra disanima: perchè
gl’italiani si abbandonarono alla sommossa?
</p>

<p>
In nome del diritto della difesa dello Stato si
può ammettere che i rivoltosi, i tumultuanti siano
anche impiccati; ma più che nel nome della giustizia,
in quello della sapienza politica e della vera
ragione di Stato, bisogna ricercare quali furono le
cause che spinsero i cittadini al tumulto, o alla
rivolta.
</p>

<p>
Questa indispensabile ricerca causale ha doppio
interesse: 1.º assegna la vera responsabilità — massime
in coloro, che col loro mal governo resero
fatale la ribellione; 2.º provvede per lo avvenire:
uomini veramente di Stato, infatti, non si contenteranno
del ristabilimento momentaneo dell’ordine
materiale, ma penseranno ad eliminare le cause
che provocarono i tumulti, affinchè questi non si
riproducano a scadenza più o meno lontana. Poichè,
come ha riconosciuto un pubblicista dei più devoti
alle istituzioni, «le cause delle ribellioni non sono
mai negli uomini, ma nelle <i>cose</i>; e ogni provvedimento,
giudiziario o di polizia, contro gli uomini,
non serve a nulla, finchè le cose restino dopo, quali
erano prima degli avvenimenti» (<span class="smcap">Rastignac</span>).
</p>

<p>
La causa occasionale degli ultimi dolorosi avvenimenti
è nota: il rincaro fortissimo del prezzo
del pane. Questo fenomeno, però, non fu che la
<span class="pagenum" id="Page_174">[174]</span>
scintilla, la quale dette fuoco alle mine preparate
e pronte.
</p>

<p>
La causa occasionale, del resto, in sè e da per
sè era bastevole a produrre i più gravi perturbamenti;
poichè il caro del pane fu davvero straordinario:
arrivò a 54 centesimi il chilogramma a
Soresina; da 50 a 60 in Napoli. L’efficienza di
questo prezzo elevatissimo del principale alimento
degli italiani — alimento quasi esclusivo nelle
masse del mezzogiorno — potrà valutarsi al giusto
ponendo mente a queste circostanze: 1.º salari bassi;
2.º disoccupazione prevalente; 3.º consumo del pane
scarsissimo, anche prima del suo rincaro. Nel 1895 il
consumo giornaliero del grano era in Italia di grammi
330 per abitante, mentre elevavasi a grammi 533 in
Francia<a class="tag" id="tag54" href="#note54">[54]</a>. Figuriamoci se non si doveva trattare
di vera fame nel 1898 quando il prezzo del pane
venne raddoppiato!
</p>

<p>
Ma se il pane divenne carissimo in Italia, perchè
prendersela col governo e coi municipi? Le
folle furono guidate dall’intuito, che non le ingannò:
le imposte dirette ed indirette di ogni genere
che governo e municipi fanno gravare su di
un quintale di pane, rappresentano il 42,85% del
suo prezzo totale. (<span class="smcap">Fioretti</span>).
</p>

<p>
Nè si dica che questo abbandonarsi ai tumulti
ed alle sommosse per il prezzo e per la scarsezza del
<span class="pagenum" id="Page_175">[175]</span>
pane, cui si riduce nella sua più semplice e genuina
espressione il disagio economico, sia propria caratteristica
degli italiani: i famosi anglo-sassoni subiscono
la stessa influenza ed agiscono alla stessa
guisa degli italiani quando stanno male economicamente.
Uno dei protagonisti del <i>cartismo</i>, lo Stephens,
diceva che il movimento non fu solo politico,
ma fu sopratutto una <i>quistione di forchetta e
coltello</i>. E più di recente, celebrandosi il 60.º anniversario
del regno di Vittoria, un altro scrittore
constatava: «John Bull al verde è il più persistente
dei malcontenti e svolge principi politici — ma
sempre con un occhio volto agli affari
futuri. Ma quando è sazio di carne e di birra,
ha poche idee e la sua soddisfazione è completa.»<a class="tag" id="tag55" href="#note55">[55]</a>.
</p>

<p>
Altri, riferendosi a questi avvenimenti del 1898
esclusivi dell’Italia, giustamente osserva: il nostro
paese è assai sciagurato, è il solo in cui fenomeni
economici comuni a tutta Europa abbiano una ripercussione
così terribile; altrove, mali come questi
si sopportano e si tollerano: da noi divengono insopportabili
e intollerabili e provocano alla disperazione.
Una crisi economica genera subito qui una
grande miseria e la miseria genera un movimento
tumultuario e folle che lungi dal diminuire il male,
lo fa più acuto e lo aggrava di mille doppi; quale
speranza di posare, di respirare, di risorgere possono
nutrire regioni intere in cui la vita normale,
il lavoro, i commerci sono sospesi?»
</p>

<p>
<span class="pagenum" id="Page_176">[176]</span>
</p>

<p>
Così il Deputato Oliva nel <i>Corriere della Sera</i>
(1898 N. 122). Poteva aggiungere che tumulti per
il pane non ce ne furono — almeno nelle proporzioni
dell’Italia — nemmeno nei paesi, nei quali,
sotto la pressione del forte rincarimento del prezzo
dei cereali, i governi rifiutaronsi ad abolire,
anche temporaneamente, il dazio doganale sui medesimi.
</p>

<p>
La ragione per cui una crisi economica comune
a tutta l’Europa produce soltanto in Italia
effetti che non produce altrove, è chiara, evidente
e nota da alcuni anni: da noi questa crisi rappresenta
la goccia, che fa traboccare il liquido dal
vaso; non è una vera crisi, ma la fortissima riacutizzazione
di una grave malattia cronica preesistente.
</p>

<p>
Di una condizione economica morbosa della
Italia veramente eccezionale si conoscono da tempo
gl’indici diretti ed indiretti — analfabetismo, delinquenza,
contrazione di consumi, espropriazioni
per inadempiuto pagamento d’imposte, emigrazione,
ecc., ecc. — e fu cecità dei nostri uomini di governo
e delle nostre classi dirigenti il non avere
tenuto conto degli ammonimenti severi ed inesorabili,
che venivano fuori da tutte le pubblicazioni
statistiche ufficiali del Comm. Bodio e dei loro illustratori.
</p>

<p>
Non c’era bisogno di attendere i tumulti di
Sicilia del 1893-94, nè quelli del resto d’Italia, per
prevedere che ogni ulteriore aggravamento del disagio
economico esistente — ogni altro accidente
che presso popoli in condizioni normali sarebbe
passato inosservato, fra noi avrebbe prodotto conseguenze
<span class="pagenum" id="Page_177">[177]</span>
gravi, che all’osservatore superficiale sarebbero
sembrate sproporzionate alle cause<a class="tag" id="tag56" href="#note56">[56]</a>.
</p>

<p>
I fatti recenti — tumulti di Sicilia, dei Castelli
romani, ecc. — aprivano gli occhi anche ai ciechi;
figuriamoci a coloro che avevano scienza e coscienza
delle vere condizioni economiche dell’Italia!
</p>

<p>
Egli è così che un conservatore liberale vero
e sincero, quale il Marchese De Viti De Marco, nell’Ottobre
1897 spiegava col generale malessere economico
quei fenomeni. E l’eminente professore dell’Università
di Roma soggiungeva: «La politica
del governo va in cerca dei <i>sobillatori</i>; invece è
dessa che crea i pericoli.»<a class="tag" id="tag57" href="#note57">[57]</a>
</p>

<p>
La miseria dei lavoratori era trovata eccessiva
e tale da non trovare riscontro in Europa se non
in Irlanda, sin da quando Stefano Iacini — quale
sobillatore! — scriveva il prezioso <i>Proemio all’Inchiesta
agraria</i>. D’allora ad oggi la situazione,
specialmente pei contadini, è peggiorata.
</p>

<p>
Quale si era ridotta la situazione giova conoscerlo
dalla confessione consacrata in un documento
ufficiale ancora più prezioso del <i>Proemio</i> di Iacini.
Eccolo: «Il progressivo e costante aumento dell’emigrazione
che in un decennio ascende all’altissima
cifra di 2,391,139, come si rileva dal prospetto
qui unito desunto dall’annuario statistico del
1895, la permanenza delle cause che ingenerano le
<span class="pagenum" id="Page_178">[178]</span>
manifestazioni di questo fenomeno sociale, e cioè il
malessere profondo che affligge l’economia nazionale,
la depressione generale dell’agricoltura e dell’industria,
dovuta a ragioni di concorrenza mondiale
e alla mancanza di capitali disponibili a miti
condizioni per l’insufficienza del risparmio nazionale,
la miseria dolorosa di alcune popolazioni agricole,
la sovrabbondanza di lavoratori avventizi ognor
crescente di fronte allo estendersi dei latifondi, alla
soppressione dei grandi lavori pubblici, l’aumento
stesso troppo rapido della popolazione povera, sono
fatti di così grave importanza etico-sociale, che esigono
la più alta e profonda considerazione da parte
del governo.»
</p>

<p>
Chi è dunque quest’altro pericoloso anarchico,
meritevole del domicilio coatto, che denigra l’Italia
in faccia al mondo? L’on. Di Rudinì! Col brano
sopra riportato, comincia, infatti, la relazione al
disegno di legge: <i>Costituzione dei Comuni rurali
e delle borgate autonome</i>, presentato alla Camera dei
Deputati nella seduta del 13 Aprile 1897....
</p>

<p>
Potrei centuplicare le citazioni delle previsioni
e dei giudizî analoghi al precedente, se non temessi
di annoiare; ma non so resistere alla tentazione
di riprodurre un brano di un discorso ispirato
pronunziato da Giustino Fortunato in mezzo alla
religiosa attenzione della Camera: «Io sono stato
lungamente l’autunno scorso, diceva il rappresentante
della Basilicata, in un angolo remoto del
nostro Appennino, ove ho molto guardato intorno,
molto osservato, molto ascoltato in tutte le classi
sociali; ci sono tornato durante il periodo elettorale,
e a me corre l’obbligo di dirvi <i>che noi
<span class="pagenum" id="Page_179">[179]</span>
dormiamo sopra un vulcano!</i> I lavoratori della
terra nell’Italia meridionale, <i>che nulla sanno di
repubblica, nè di socialismo</i> non hanno bisogno
di essere agitati dalla propaganda dei partiti
estremi <i>perchè essi sono già abbastanza agitati e
sospinti alla disperazione per conto loro</i>; i lavoratori
della terra tacciono laggiù, perchè credono
di essere ancora deboli, ancora impotenti contro
un ordine politico, la cui funzione principale è
quella dell’esattore, la cui organizzazione tributaria
rasenta il regime della confisca. <i>Ma c’è nell’aria
qualche cosa di quell’afa che annunzia e
precede gli uragani, qualcosa, non so, come una
tempesta sorda di odii e di rancori, che non può,
a quanti aborrono, come io ne abborro, dalla violenza
e dalla lotta di classe, non farci paventare
e prevenire il pericolo. Il</i> <b>disagio economico</b>;
<i>questa è la vera debolezza d’Italia; questa la sola
forza dei suoi nemici</i>. E la scienza politica non
è così miseramente superba, che debba, io credo,
non solo rifiutare gli avvertimenti, ma sdegnare
financo gli avvisi»<a class="tag" id="tag58" href="#note58">[58]</a>.
</p>

<p>
<span class="pagenum" id="Page_180">[180]</span>
</p>

<p>
Nelle parole di Giustino Fortunato che furono
materialmente ascoltate con attenzione ed anche
con emozione, c’è qualche cosa di fatidico; ma
le parole non si tradussero in quella forza affettiva,
che conduce all’azione; ed ebbero egual sorte di
quelle pronunziate da me il 31 Gennaio 1893 all’indomani
della strage di Caltavuturo.
</p>

<p>
Il discorso del Deputato di Melfi è del Maggio
1897, quando non era sopraggiunta e non era prevedibile
la crisi eccezionale del pane, quando non
erano scoppiati i moti dei Castelli Romani e meno
ancora erano alle viste quelli delle Marche (Ancona,
Sinigaglia, Macerata, ecc.); ma non c’era bisogno
di questi ultimi svegliarini per sentire ch’era tempo
ed era dovere di cittadino e di politico il dare il
grido di allarme, perchè la condizione generale,
che andavasi maturando da un pezzo era evidentemente
disastrosa.
</p>

<p>
La visione chiara di tale situazione non l’avevano
soltanto gli studiosi solitari, che hanno agio
di ricercare i dettagli e l’insieme ad una volta, ma
s’imponeva anche agli uomini di governo ai quali
spesso, per voler guardare lontano e nel complesso,
sfugge la percezione esatta della realtà e non si accorgono
delle piccole magagne, che, talora all’improvviso,
fanno scoppiare una caldaia e con essa
tutta la macchina dello Stato.
</p>

<p>
Per citarne pochi ed autorevoli, ricorderò che
ebbe questa percezione esatta della realtà Ruggero
Bonghi — un ex ministro di <i>destra</i> — che nel monito
famoso dato al <i>principe</i> avvertiva: «Il pericolo
di offendere le istituzioni attuali in Italia è
maggiore che in Inghilterra perchè l’Italia è
<span class="pagenum" id="Page_181">[181]</span>
messa insieme appena da un terzo di secolo, malamente
cementata, vanamente inquieta, conquassata
da dolori di ogni sorta, ma tutti pungenti,
economicamente disagiata, finanziariamente squilibrata,
incerta in tutte le istituzioni sue civili e
sociali, incalzata dal disavanzo, ed esitante o divisa
tra il mantenere alleanze che le pesano o
scioglierle con pericolo di essere minacciata da
altre parti. E questo forse è peggio: <i>che ciò che
altrove è effetto di ricchezza mal distribuita</i>, <b>qui
è effetto di miseria ugualmente distribuita</b>.»<a class="tag" id="tag59" href="#note59">[59]</a>.
</p>

<p>
Da Bonghi a Saracco, dalla <i>destra</i> alla <i>sinistra</i>,
da un temperamento e da una origine tanto diversa
nell’uno e nell’altro, il salto è grande; ma a quattro
anni di distanza, il secondo riesce alla esplicita
conferma del giudizio del primo; e vi riesce con
una dimostrazione che si può risparmiare ai lettori,
perchè viene magnificamente riassunta nel titolo
dell’articolo: <i>Siamo poveri o non siamo?</i><a class="tag" id="tag60" href="#note60">[60]</a>
</p>

<p>
Lo stesso Saracco, immemore di essere stato
compagno al governo di Francesco Crispi che colle
sue follie militari era stato causa precipua del dissesto
finanziario dello Stato ed economico della
nazione, in una critica mordace delle illusioni e
dell’ottimismo di Luigi Luzzati sul <i>fondo di sgravio</i>,
dopo aver detto che le <i>leggi in Italia si fanno per
ingannare il prossimo</i>, riesciva a questa conclusione
<span class="pagenum" id="Page_182">[182]</span>
ultra sobillatrice: «Che dire della serietà di queste
promesse, innanzi ad un programma che le mette
tutte bravamente a dormire? Non sarà ancora il
<i>protesto</i>, ma sarà per lo meno la <i>moratoria</i>, che
precede il <i>fallimento</i>. Ora i popoli sono pazienti,
ma non sopportano a lungo di essere ingannati»<a class="tag" id="tag61" href="#note61">[61]</a>.
</p>

<p>
Certamente questo è un linguaggio che se fosse
venuto da un repubblicano o da un socialista, sarebbe
stato ritenuto un eccitamento, una preparazione
alla ribellione; ma, ripeto, esso corrisponde
alle verità. Va notato altresì, che la condizione del
bilancio, se direttamente riguarda lo Stato, rimane
un indice eloquente della condizione economica della
nazione: l’instabilità o il <i>deficit</i> dell’uno rispecchia
la corrispondente situazione dell’altra<a class="tag" id="tag62" href="#note62">[62]</a>.
</p>

<p>
Alle illusioni sul bilancio dello Stato fanno riscontro
quelle del risparmio nazionale, che dà luogo
a tante volate liriche, basate esclusivamente sull’aumento
dei depositi delle Casse di risparmio ordinarie
e postali. Su questi aumenti in generale
deve osservarsi, che sono un fenomeno naturale derivante
dall’aumento parallelo della popolazione e
dello spirito di previdenza che comincia a penetrare
da per tutto e induce molti a collocare a tenui interessi
quel peculietto che prima tenevano nascosto
nel fondo di una cassetta; nonchè della sfiducia
<span class="pagenum" id="Page_183">[183]</span>
crescente in altri istituti ed in altri impieghi. Infatti
l’aumento nelle casse di risparmio ordinarie in
lire 277 milioni dal 1886 al 1896 e di lire 205 milioni
in quelle postali dal 1886 al 1894 ha la sua
dolorosa contro partita nella diminuzione di lire
514 milioni di altre Banche e società di credito
dall’anno 1886 al 1894 per alcune e 1895 per altre<a class="tag" id="tag63" href="#note63">[63]</a>.
</p>

<p>
I calcoli e le previsioni degli uomini di governo,
colla piccineria reale o immaginaria della
nostra vita politica, si possono supporre suggeriti
da quel pessimismo che viene dalla nostalgia del
potere, quando se ne è lontani. Se così fosse, potremmo
contentarcene; ma pur troppo ci sono i
dati statistici obbiettivi che vengano dal Bodio o
dal Mulhall, riescono alla stessa conclusione: alla
miseria nostra assoluta, umiliante, messa al confronto
colla ricchezza di altre nazioni. Egli è così che il
Prof. Federico Flora — un avversario deciso del
socialismo — poggiandosi sui dati del Bodio e capitalizzando
i 54 miliardi di ricchezza totale della
Italia al 5% assegna un reddito medio per ogni
famiglia di lire 350 all’anno: <i>reddito buono a lasciarci
morire di fame</i>, egli soggiunge<a class="tag" id="tag64" href="#note64">[64]</a>.
</p>

<p>
<span class="pagenum" id="Page_184">[184]</span>
</p>

<p>
Questa dolorosa condizione economica si connette
intimamente — in gran parte sta con essa in
relazione di causa ed effetto — col regime tributario
italiano, che pare fatto apposta per assottigliare
lo scarso reddito, per impedire la formazione
di capitale riproduttivo, per iscoraggiare le industrie
nuove. Un rapido sguardo al nostro meccanismo
finanziario ed alla sua funzione, tradotti in
poche cifre, vale più di molti lunghi discorsi e di
qualunque elegante dimostrazione<a class="tag" id="tag65" href="#note65">[65]</a>.
</p>

<table class="data" summary="">
 <tr>
  <td colspan="3" class="center"><b>Ricchezza privata</b></td> <td colspan="2" class="center"><b>Per capo</b></td>
 </tr>
 <tr>
  <td>&nbsp;</td>
 </tr>
 <tr>
  <td>Quinquennio 1873-77</td> <td>Miliardi</td> <td class="num">42,2</td> <td class="center">L.</td> <td class="num">1507</td>
 </tr>
 <tr>
  <td>Quinquennio 1888-92</td> <td class="center">»</td> <td class="num">54&nbsp;&nbsp;&nbsp;</td> <td class="center">»</td> <td class="num">1768</td>
 </tr>
 <tr>
  <td>Aumento</td> <td>&nbsp;</td> <td class="num">28%</td> <td>&nbsp;</td> <td class="num">17%</td>
 </tr>
 <tr>
  <td>&nbsp;</td>
 </tr>
 <tr>
  <td colspan="3" class="center"><b>Spese pubbliche</b></td> <td colspan="2"  class="center"><b>Per capo</b></td>
 </tr>
 <tr>
  <td>&nbsp;</td>
 </tr>
 <tr>
  <td>Quinquennio 1873-77</td> <td>Milioni</td> <td class="num">1133</td> <td class="center">L.</td> <td class="num">40</td>
 </tr>
 <tr>
  <td>Quinquennio 1888-92</td> <td class="center">»</td> <td class="num">1626</td> <td class="center">»</td> <td class="num">52</td>
 </tr>
 <tr>
  <td>Aumento</td> <td>&nbsp;</td> <td class="num">40%</td> <td>&nbsp;</td> <td class="num">30%</td>
 </tr>
</table>

<p>
In Inghilterra il rapporto tra la spesa e la
ricchezza è di <span class="above">1</span>&#xfeff;&#8260;&#xfeff;<span class="below">77</span>; in Francia di <span class="above">1</span>&#xfeff;&#8260;&#xfeff;<span class="below">68</span>; in Italia
di <b><span class="above">1</span>&#xfeff;&#8260;&#xfeff;<span class="below">32</span></b>. E più chiaramente: supponendo una
<span class="pagenum" id="Page_185">[185]</span>
ricchezza di L. 10,000 sulla medesima un inglese
pagherebbe L. 130, un francese L. 147, un italiano
L. <b>307</b>. (<span class="smcap">Flora</span>).
</p>

<p>
A più amare riflessioni dà luogo la ripartizione
del prodotto delle imposte: la spesa.
</p>

<p>
Nel bilancio del 1895-96 figuravano:
</p>

<table class="data" summary="">
 <tr>
  <td>Spese per debito pubblico</td> <td>Milioni</td> <td class="num">685</td> <td class="center">il</td> <td class="num">42,5</td> <td>%</td>
 </tr>
 <tr>
  <td>Spese militari</td> <td class="center">»</td> <td class="num">443</td> <td class="center">»</td> <td class="num">27,5</td> <td>%</td>
 </tr>
 <tr>
  <td>Spese di riscossione</td> <td class="center">»</td> <td class="num">160</td> <td class="center">»</td> <td class="num">10&nbsp;&nbsp;&nbsp;</td> <td>%</td>
 </tr>
 <tr>
  <td>Spese per servizi civili</td> <td class="center">»</td> <td class="num">318</td> <td class="center">»</td> <td class="num">20&nbsp;&nbsp;&nbsp;</td> <td>%</td>
 </tr>
</table>

<p>
Si apprende in questa guisa che le spese improduttive
rappresentano l’80%; mentre per le
produttive non resta che il 20% (<span class="smcap">Flora</span>). Se si
pensa che nelle spese dei servizi civili ci sono
quelli che rendono — ad esempio poste e telegrafi — si
scorgerà che la quota reale della spesa pei
servizi civili è inferiore a quella sopra indicata; che
era del 33% nel 1862. Evidente dunque il continuo
peggioramento sotto questo aspetto: la contrazione
delle spese pei servizi civili — specialmente
nei lavori pubblici — spiega il crescente fenomeno
della disoccupazione. (<span class="smcap">Conigliani</span>).
</p>

<p>
Ma su chi pesano maggiormente le imposte che
alimentano le spese pubbliche così malamente ripartite?
Ecco il lato più doloroso della questione.
Le cifre confermano la sintesi esposta altra volta
dall’on. Giolitti, e cioè: che in Italia c’è una progressione
tributaria al rovescio. Infatti sui 1361
milioni, che rendono i tributi — imposte sui terreni,
sui fabbricati, sugli affari, consumi e lotto — 731
milioni pesano sui meno abbienti e sulle classi
lavoratrici (<span class="smcap">Flora</span>) ond’è che rimangono completamente
<span class="pagenum" id="Page_186">[186]</span>
giustificati questi giudizii manifestati da due
eminenti economisti appartenenti a due scuole diverse:
«È cominciato un moto di reazione generale
contro un <i>sistema tributario selvaggio</i>. Tutti
gli interessi antagonistici delle classi dirigenti si
rimettono di accordo quando si tratta di scaricare
sulla massa dei consumatori una valanga di balzelli
incivili e per affidare ai <i>pezzenti</i> il patriottico
compito di tenere in pareggio il bilancio».
(<span class="smcap">De Viti De Marco</span>). La disonestà, pari soltanto alla
impreveggenza delle classi dirigenti, rese addirittura
intollerabile la condizione delle classi lavoratrici.
«Nei Comuni si può, sotto l’egida delle leggi,
col beneplacito dell’autorità tutoria, dare ascolto
alle clientele locali, alle coalizioni di vergognosi
interessi aggravando la mano sui più deboli contribuenti,»
(<span class="smcap">Conigliani</span>)<a class="tag" id="tag66" href="#note66">[66]</a>. L’iniquità tributaria
così è completa: comincia per conto dei Comuni e
si completa per conto dello Stato.
</p>

<p>
Ma vi sono sofferenze e sofferenze; variano per
la intensità da una classe all’altra, dall’una all’altra
regione.
</p>

<p>
Dove sono stabilite delle industrie importanti
e che rivestono il carattere della moderna grande
industria, non si può negare una relativa prosperità
non ostante la <i>intransigenza</i> e la <i>pedanteria del
fisco</i>, stigmatizzata fieramente da un ex ministro
del Tesoro, che spesse volte la costringe ad emigrare<a class="tag" id="tag67" href="#note67">[67]</a>.
Ma le miserie incommensurabili si riscontrano
<span class="pagenum" id="Page_187">[187]</span>
nelle regioni agricole; perchè il fisco italiano
pare che abbia preso di mira specialmente l’agricoltura:
con questa c’è la morte. I dettagli di
questa persecuzione del fisco contro l’agricoltura
sono scandolosi; ma qui basta ricordare i termini
estremi di questo esoso e pazzesco fiscalismo. Mentre
la terra tra tributi erariali e locali, paga il 16
per cento in Francia, il 15 in Germania, dal 13 al
20 in Inghilterra, in Italia le imposte assorbono dal
<b>30</b> al <b>50</b> per cento del reddito prediale (<span class="smcap">Flora</span>).
In conseguenza di questo brutale sistema l’Italia
vince il <i>record</i> nelle espropriazioni per causa d’imposta:
ci furono <i>sessantaquattromila</i> vendite d’immobili
rustici ed urbani dal 1 gennaio 1884 al 31 dicembre
1895, cioè 567 espropriazioni per ogni 100
mila abitanti e per ogni 3000 proprietari. Il 18,90%
dei proprietari è stato espropriato! Queste cifre divengono
più imponenti quando si considera: 1.º che
nel 1895 il 76 per cento dei beni espropriati rimase
aggiudicato al demanio, perchè non trovò acquirenti;
2.º che nel 62,49 per cento dei casi il prezzo
di aggiudicazione dello immobile espropriato fu inferiore
<span class="pagenum" id="Page_188">[188]</span>
a 50 lire. Sono cose orribili e vergognose,
esclama il Fioretti<a class="tag" id="tag68" href="#note68">[68]</a>.
</p>

<p>
E lo stesso Fioretti saviamente osserva che più
iniqua dell’imposta fondiaria riesce l’imposta agraria
di ricchezza mobile sopratutto, perchè nelle campagne
e nei piccoli centri nulla sfugge all’occhio
linceo del Fisco, mentre nelle grandi città si può
fortunatamente calcolare che almeno il 50 per cento
del reddito tassabile sfugge all’imposta. È questa
una fortuna singolare, egli soggiunge; se fosse altrimenti,
la vita economica dell’Italia sarebbe materialmente
strozzata da un giorno all’altro<a class="tag" id="tag69" href="#note69">[69]</a>.
</p>

<p>
Con ciò rimane dimostrato che l’antica affermazione
del De Laveleye sul collettivismo fiscale
non è una immagine rettorica, ma una rigorosa
realtà, che induce il Flora e il Fioretti a riconoscere
che il vero nemico della proprietà privata
in Italia è lo Stato e non il collettivismo; il primo
fa fatti; il secondo semina idee; il Fisco rappresenta
<span class="pagenum" id="Page_189">[189]</span>
un pericolo presente; il collettivismo un pericolo
futuro e assai remoto<a class="tag" id="tag70" href="#note70">[70]</a>.
</p>

<p>
Le maggiori sofferenze dell’agricoltura e delle
classi agricole dicono di primo acchito che il disagio
economico dev’essere di gran lunga superiore
nel mezzogiorno d’Italia e nelle sue due maggiori
isole. Questo disagio maggiore vi è sottolineato:
1.º dalla più numerosa emigrazione delle classi agricole;
2.º dai minori consumi; 3.º dal maggiore numero
di espropriazioni; 4.º dalla enorme sproporzione
nello accumolo dei risparmi. E mi fermo a
questi soli quattro indici diretti della condizione
economica<a class="tag" id="tag71" href="#note71">[71]</a>. Essi bastano ad assodare irrefragabilmente
la miseria squallida del mezzogiorno prevalentemente
agricolo e la relativa agiatezza del
settentrione prevalentemente industriale; o dove,
almeno l’industria è tanto prospera che rimargina
le ferite sanguinanti dell’agricoltura<a class="tag" id="tag72" href="#note72">[72]</a>.
</p>

<p>
<span class="pagenum" id="Page_190">[190]</span>
</p>

<p>
Queste diversità di condizioni economiche spiega
tutta la fenomenologia sociale diversa tra il settentrione
e il mezzogiorno e dà la ragione dei tumulti
più frequenti, che si deplorano nella bassa Italia,
sebbene non vi esistano nè socialisti almeno organizzati
come partito — nè propagande socialiste
e meno ancora repubblicane<a class="tag" id="tag73" href="#note73">[73]</a>.
</p>

<p>
È la miseria maggiore, che spinge per fame
ai tumulti; e la miseria è determinata da un sistema
tributario la cui rapacità supera quella deplorata
da Salviano; quella descritta da Vauban
nella sua <i>Dime Royal</i> sotto l’<i>Ancien régime.</i> Nessuno
si meraviglia più che siffatte cause in Francia
abbiano dato come risultato la grande rivoluzione
dell’89; c’è da meravigliarsi come non lo abbiano
dato altrove. Lo daranno in Italia, se non si muterà
strada. Di ciò cominciano ad essere convinti anche
i conservatori.
</p>

<p>
Un conservatore dei più convinti qual’è il Fioretti,
nel mezzogiorno riconosce che gli ultimi moti
sono stati l’espressione della profonda crisi economica
che travaglia la patria nostra; e la crisi alla
sua volta è determinata unicamente dalla enormità
<span class="pagenum" id="Page_191">[191]</span>
del nostro sistema tributario. Di che, in teoria,
pare che siano anche convinti i conservatori lombardi.
</p>

<p>
La <i>Costituzionale</i> di Milano, il 7 giugno 1898, votò
un ordine del giorno in cui invocava la <i>sollecita
restaurazione degli ordini economici ed amministrativi
del paese affine di scemare il disagio che lo
affligge</i>.
</p>

<p>
L’on. Colombo in altra riunione della stessa
associazione (17 maggio) disse <i>disastrosissime le nostre
condizioni economiche</i>. Non fu meno severo l’onorevole
Prinetti, parlando al <i>Circolo Popolare</i> (20
Maggio), verso il Fisco e verso il nostro sistema
tributario; ivi e allora un Socio dello stesso circolo,
l’Albasini Scrosati, disse <i>profonda la miseria del
paese</i>. Si commossero anche i giovincelli dell’Associazione
monarchica fra gli studenti che trovarono
non solo soverchiamente fiscale il nostro sistema
tributario, ma anche gravante in modo sproporzionato
sulle classi meno abbienti<a class="tag" id="tag74" href="#note74">[74]</a>.
</p>

<p>
Mi sono fermato sui giudizi dei conservatori
lombardi con particolarità perchè essi sono stati e
<span class="pagenum" id="Page_192">[192]</span>
sono i più rabbiosi nell’invocare ferro, fuoco e galera
contro i <i>sovversivi</i>; essi, perciò, erano i più
interessati nel diminuire l’importanza delle cause
vere dei tumulti. Pure l’evidenza si è imposta anche
a loro e li ha costretti a confessioni che suonano
condanna severa dei loro metodi di governo; metodi
di governo che si riassumono nella esclamazione
brutale, ma vera di Don Albertario. «Ah!
canaglie, voi date piombo ai miseri che avete affamato
e poi vi lanciate contro i clericali!»<a class="tag" id="tag75" href="#note75">[75]</a>.
</p>

<p>
Concludo. Ci furono altri e veri responsabili
degli ultimi tumulti; coloro che li prepararono e li
resero fatali: i governanti e le classi dirigenti<a class="tag" id="tag76" href="#note76">[76]</a>. Chi
pensa che quei tumulti potevano essere evitati;
chi pensa che non si ripeteranno se si continuerà
nei vecchi metodi di governo ignora la storia. La
grande sobillatrice è stata e sarà la fame; e in
Italia il padre premuroso delle sobillatrice è il Fisco.
</p>

<p>
Ma i tumultuanti, si domanda, colla violenza
migliorarono forse la loro sorte? A questa domanda
si può rispondere colla esperienza politico-sociale;
tutte le grande riforme economico-sociali, anche
<span class="pagenum" id="Page_193">[193]</span>
nella stessa Inghilterra, furono precedute e provocate
da tumulti e da violenze. Il poco che si è ottenuto
in Sicilia si deve alla insurrezione del 1866
e ai tumulti del 1893; il poco che si è ottenuto in
Italia — alleviamento prima, ora abolizione del dazio
comunale sulle farine, la sospensione del dazio governativo
sui cereali — si deve ai tumulti del 1898!
Così non dovrebbe essere; ma così è! I tumulti,
perciò, nuociono alle vittime; giovano alle collettività.
</p>

<p>
A chi biasima e condanna la violenza, che
anche io biasimo e condanno, ritorcendo l’argomento
si può chiedere: forse furono permesse le
dimostrazioni pacifiche? forse i ministri non dissero
ricca l’Italia e capace di sopportare nuove imposte?
forse la dimostrata irrefragabile miseria indusse il
governo a far senno?
</p>

<p>
E poi: sotto gli stimoli della fame si pretende
che gli uomini ragionino! Ma ragionarono mai le
folle impulsive? e perchè avrebbero dovuto ragionare
in Italia, dove in quarant’anni nulla si fece
per elevarne la cultura intellettuale e morale?
</p>

<div class="chapter">
<p>
<span class="pagenum" id="Page_195">[195]</span>
</p>

<h2 id="cap12">XII.
<span class="smaller">LE CAUSE POLITICHE E MORALI</span></h2>
</div>

<p>
Ebbi occasione di avvertirlo: i tumulti, appena
risalgono dal mezzogiorno verso il nord e si ripetono
a Milano, avviene un perturbamento profondo nell’animo
e nella mente dei monarchici tutti. Essi
non sanno o non vogliono rendersene ragione e
mutano linguaggio e dopo essersi confessati rei,
perchè autori del malgoverno fatto dall’Italia per
quarant’anni, si fanno accusatori degli avversari
politici, alla cui propaganda sovversiva attribuiscono
in Milano ciò che in tutto il resto della penisola
avevano attribuito all’azione della collettività governante.
</p>

<p>
Spiegano e giustificano — spesso in buona fede — il
mutamento dell’attitudine colle condizioni
economiche di Milano: non intendono che Milano
ricca e prospera possa abbandonarsi a quelle sommosse,
che altrove scoppiarono improvvisamente
per fame.
</p>

<p>
<span class="pagenum" id="Page_196">[196]</span>
</p>

<p>
Questo mutamento, che — è bene ripeterlo — non
sempre è suggerito dalla mala fede, più che
ignoranza della storia e della scienza politica, indica
l’accecamento, cui tutti andiamo soggetti di fronte
a certi avvenimenti che ci scuotono profondamente
e ci producono un risveglio doloroso. La paura, il
dispetto, la sorpresa, allora riescono all’amnesia più
o meno completa; pare che subiamo un improvviso
tuffo nel fiume Lete e così dimentichiamo ciò che
la storia di tutti i tempi e di tutti i paesi, a qualunque
grado di civiltà, ci ha insegnato; e il suo
insegnamento chiaro e costante è questo: tumulti,
sommosse, insurrezioni, rivoluzioni spesso non traggono
origine immediata da cause economiche; e
tumulti sommosse e risurrezioni precedono e preparano
quasi sempre le rivoluzioni. Sicchè governi
e classi dirigenti, che hanno interesse ad impedire
le rivoluzioni, nei tumulti dovrebbero scorgere degli
avvertimenti salutari.
</p>

<p>
Riguardo all’etiologia di questi perturbamenti
politico-sociali, senza voler fare dell’ecletismo comodo,
ma per semplice ossequio alle realtà, ci si deve tener
lontani tanto dalle esagerazioni del Loria, che nei
medesimi sempre scorge il <i>substratum</i> economico se
non l’azione diretta ed immediata delle cause economiche;
quanto delle altre di Lombroso, che soverchiamente
riduce l’influenza del fattore economico
contraddicendo alle teorie del determinismo economico.<a class="tag" id="tag77" href="#note77">[77]</a>
La verità è che i vari fattori sociali — economici,
<span class="pagenum" id="Page_197">[197]</span>
politici, morali, intellettuali, ecc. — alternano
la loro azione nella determinazione dei
perturbamenti politici di vario grado; e che tutti,
poi, essendo tra loro intimamente connessi, non
riesce agevole scinderli ed assegnare a ciascuno di
essi l’efficienza precisa ed esclusiva.
</p>

<p>
Queste considerazioni si applicano a rigore di
termini ai tumulti di Milano; i quali inducono a
ricercare se nella <i>capitale morale</i> d’Italia, in mancanza
delle cause economiche, non avessero potuto
agire le cause politiche e morali.
</p>

<p>
La ricerca sulle condizioni politiche e morali
del regno va preceduta da qualche osservazione che
ha speciale importanza tra noi.
</p>

<p>
L’influenza delle condizioni politiche e morali,
alcuni, a torto, vorrebbero deriderla e metterla in
cattiva luce sotto il nome d’idealismo politico; certo
è che tutti, anche i derisori, s’inchinano riverenti
verso le manifestazioni di questo idealismo, quando
si constatano in casa altrui o si riferiscono a tempi
remoti. Così tutti leggono ammirando ciò che Louis
Blanc scrisse nella sua magnifica <i>Storia dei dieci
anni</i> sulle cause essenzialmente politiche e morali,
che determinarono in Francia le due rivoluzioni del
1830 e del 1848. Giuseppe Zanardelli, con parola
elevata ed opportuna, nella Camera dei Deputati,
<span class="pagenum" id="Page_198">[198]</span>
onde stigmatizzare le violazioni dello Statuto perpretate
da Crispi nel 1895 ricordò, per lodarla, la
resistenza del Parlamento e del popolo francese agli
arbitri di Carlo X e del suo ministro Polignac, resistenza
che doveva fatalmente condurre alle barricate
di Luglio. Ed è caratteristico, che le barricate
di Febbraio 1848 in Parigi ebbero a pretesto
la proibizione dei banchetti elettorali, in risposta
sdegnosa al materialismo volgare di Guizot, che
da Lisieux aveva gridato ai francesi: <i>arricchitevi!</i>
quasi a distorli da ogni preoccupazione di ordine
politico e morale.
</p>

<p>
Non basta. Quanto più le rivoluzioni sembrano
sottrarsi alla influenza delle cause economiche, dei
disprezzati impulsi partiti dalle contrazioni dello
stomaco, tanto più esse vennero esaltate e glorificate
da poeti e da storici, da romanzieri e da politici
come la espressione ideale dei più nobili sentimenti
umani. Questa esaltazione per oltre cinquant’anni
formò specialmente tutta la educazione politica e
intellettuale degli italiani; e ad essa consacrarono
le forze i migliori ingegni del paese, che fecero
fiere campagne contro coloro che, immemori delle
origini e delle vicende dello Stato italiano, i precedenti
rivoluzionarî, con tutti gli annessi martiri ed
eroismi, non tennero abbastanza in onore. Chi lo
crederebbe? Anche oggi alcuni contro i socialisti
non sanno scagliare altra accusa se non quella di
sacrificare tutto al culto della materia!
</p>

<p>
«Se una suggestione più vicina ha potuto favorire
l’irreparabile esplosione di malcontento, scrive
il Ciccotti, lo si può e deve cercare altrove che
non nella propaganda socialista.
</p>

<p>
<span class="pagenum" id="Page_199">[199]</span>
</p>

<p>
«I fasti della rivoluzione borghese italiana
rigurgitano di congiure, di rivolte, di resistenze
continue e violente: e il trionfo di quel movimento
rivoluzionario ha portato all’apoteosi di tutti questi
episodi.
</p>

<p>
«In ogni città d’Italia si trovano lapidi e monumenti
eretti per glorificare quei fatti. Lo stesso
regicidio è glorificato nella persona di Agesilao
Milano, e una forma di attentato, che in altri casi
destò tanta indignazione, ha avuto anch’esso il battesimo
della gloria nei nomi di Monti e Tognetti,
cantati da poeti di grido (Carducci), raccomandati
all’ammirazione dei venturi perfino su mura di
pubblici edifici.
</p>

<p>
Il cinquantesimo anniversario del 1848 ha riportato
quest’anno, in folla, la rievocazione e il riconoscimento
ufficiale del diritto di rivolta.
</p>

<p>
«Già, parecchi anni addietro, il re aveva contribuito
all’erezione di un monumento a Giuseppe
Mazzini, condannato a morte un tempo sotto la monarchia<a class="tag" id="tag78" href="#note78">[78]</a>.
</p>

<p>
«Quest’anno le barricate del quarantotto sono
state commemorate, festeggiate, ribenedette, in adunanze
ufficiali da senatori e conservatori di ogni
calibro.
</p>

<p>
<span class="pagenum" id="Page_200">[200]</span>
</p>

<p>
«Un senatore, già ministro e vice presidente
del Consiglio superiore dell’istruzione, ha pubblicato
con accompagnamento di parole laudative e pietose
in una rivista le memorie dell’ex deputato Polti dei
Bianchi, che organizzò il moto abortito del 6 febbraio
1853: e quella congiura segreta si proponeva — come
lo stesso Polti dice — di pugnalare all’impensata
sulle vie i soldati austriaci, di sterminarli
con bombe, di fomentare la diserzione e i tradimenti
nella loro fila»<a class="tag" id="tag79" href="#note79">[79]</a>.
</p>

<p>
Nulla c’è adunque di più illogico in Italia
quanto il biasimo inflitto dalle attuali classi dirigenti
a coloro che cercano nella violenza la soluzione dei
problemi politico-sociali, la via per porre termine
ai tormenti che subiscono. Si risponde dai rivoluzionari
antichi, chiamati volgarmente <i>quarantottisti</i>,
che bisogna sempre saper distinguere; ed è giusto
infatti, che respingendo l’assoluto, si esamini se le
condizioni che giustificarono la rivoluzione contro
gli antichi regimi sussistano ancora per ispiegare i
moti contro l’attuale. È l’esame cui si procederà ora.
</p>

<p>
Ci è nota la condizione economica degli italiani
odierni; la quale certamente non è peggiore di quella
di cinquant’anni or sono, ma è più avvertita e resa
più penosa dai cresciuti bisogni da soddisfare, dai
contatti più frequenti tra classi e classi, tra popoli
e popoli che suscitano maggior numero di desideri
<span class="pagenum" id="Page_201">[201]</span>
e che accrescono l’invidia e l’aspirazione al meglio,
che sono le grandi molle di ogni progresso. L’istruzione
maggiormente diffusa dà più chiara coscienza
dei torti che si subiscono e delle iniquità sociali
esistenti e lo stesso senso morale più evoluto spinge
a proteste ed a tentativi per eliminare le più stridenti
ingiustizie.
</p>

<p>
Il criterio relativo, adunque, che s’invoca per
le opportune descriminazioni tra rivoluzioni e rivoluzioni,
induce a ritenere che psicologicamente oggi
la rivoluzione dovrebbe essere più facile e più
giustificata.
</p>

<p>
Ciò dal lato economico. Il risultato non è diverso
procedendo alle constatazioni delle condizioni
politiche e morali.
</p>

<p>
C’è un punto in cui la condizione economica
stessa è il prodotto della vita e delle condizioni politiche.
La pressione tributaria schiacciante ch’è tanta
parte della miseria italiana è filiata dalla pessima
politica e dall’amministrazione ora pazza, ora disonesta.
Le inchieste, che rimontano se non erro, al
1865, assodarono tale sperpero del pubblico denaro,
che sarebbe stato sufficiente a gettare il discredito
e la diffidenza sullo Stato, che lo permise o meglio
che ne fu l’autore principale.
</p>

<p>
Il carattere generale precipuo della politica italiana
nei suoi rapporti colla finanza fu il difetto
assoluto di coordinazione della politica all’economia,
della spesa alla ricchezza razionale; sul quale non è
uopo insistere perchè venne lumeggiato dai teorici dell’economia — ultimi
Pareto Flora e Conigliani — e
dai politici non sospetti per idee sovversive da
Carmine e Colombo risalendo al marchese Alfieri
<span class="pagenum" id="Page_202">[202]</span>
di Sostegno, a Stefano Iacini, che primo tale politica
combattè come megalomaniaca.
</p>

<p>
Questa politica disastrosa ha i suoi capisaldi:
le pensioni, le ferrovie, le spese militari. Le pensioni
sono divenute un cancro roditore; rappresentano
oltre ottanta milioni all’anno nel bilancio; e
crescono dando luogo a scandali grossi e piccini — sia
che si riferiscono a cittadini che se la pappano
nel fiore degli anni; sia che si accumulino indebitamente
su di una stessa persona.
</p>

<p>
Conseguenze più gravi sul bilancio ebbero le
costruzioni ferroviarie. I molti miliardi che costarono
furono causa d’ira e di sdegno, più che di
critica obbiettivamente economica, tra gli economisti
della scuola ortodossa — e sopratutto da parte del
Pareto e del De Viti; spesso si dimenticò, però,
che le spese ferroviarie che gravano sul bilancio
dello Stato, furono causa di risveglio e di prosperità
per la nazione. Il compenso vale la pena di essere
messo in evidenza; nè può dimenticarsi che la configurazione
geografica dell’Italia è tale che necessariamente
rende poco remunerative alcune linee — sempre
indispensabili per debito di giustizia distributiva — le
quali però danno il loro contributo per rendere
proficue le altre. Dove la critica si appunta bene e
mai abbastanza severa è nella quantità della spesa
e nei modi per procurarsi i mezzi per farla. Fra
tanti, un discorso parlamentare dell’on. Rava, dimostrò
che coi metodi adoperati dai finanzieri italiani
per ferrovie e per altre spese si assunsero
prestiti che ci fanno pagare l’interesse su 100 mentre
s’incassò poco più di 50!
</p>

<p>
<span class="pagenum" id="Page_203">[203]</span>
</p>

<p>
Come si siano spesi i quattrini che lo Stato
ottenne a condizioni di minorenne che fa cambiali
a <i>babbo morto</i>, si apprenderà da queste poche cifre:
il preventivo della Novara-Pino da 20 milioni salì
a 44: della succursale dei Giovi dai 21 ai 78: della
Cuneo-Ventimiglia da 38 a 91; della Faenza-Firenze
da 40 a 77; della Parma Spezia da 46 a 119... La
litania potrebbe continuare e i commenti potrebbero
essere più pepati ricordando che alcune di queste
linee non sono ancora complete. Queste cifre dicono
che le nostre ferrovie avrebbero potuto costare un
terzo di meno se <i>onestamente</i> costruite; e che la
spesa avrebbe potuto ridursi ulteriormente, se alla
medesima si fosse provveduto con intelligenza e
prudenza. Non la spesa ferroviaria in sè, dunque,
va condannata — perchè se anche sproporzionata
produsse e produce del bene — ma il modo dello
spendere.
</p>

<p>
La spesa militare sorpassa di gran lungo quella
ferroviaria e con minori risultati: gli <i>otto</i> e più
<i>miliardi</i> assorbiti dall’esercito e dalla marina dal
1871 al 1897 hanno lasciato indifeso lo Stato e non
gli hanno procurato nemmeno il conforto illusorio
della gloria: esercito e marina non possono ricordare
che Custoza, Lissa e Abba Carima — tre date,
che rendono acutissimo il dolore della miseria economica
prodotta dalla loro preparazione; dolore
che non può essere lenito in alcun modo dalle
<i>vittorie</i> ottenute contro i contadini inermi di Sicilia
e di Molinella, contro gli operai del pari inermi
di Molinella o di Milano!<a class="tag" id="tag80" href="#note80">[80]</a>
</p>

<p>
<span class="pagenum" id="Page_204">[204]</span>
</p>

<p>
Era il Generale La Marmora, poi, che raccomandava
di respingere i consigli di coloro che
credono o fanno credere che all’Italia non deve
bastare la sua indipendenza e la sua libertà e vanno
predicando ch’essa ha bisogno di <i>gloria militare</i>,
perchè essi sono <i>scellerati</i> e più che scellerati, <i>assurdi</i>....
(<i>De Viti De Marco</i>).
</p>

<p>
Questa enorme sproporzione tra la potenzialità
economica della Nazione, la spesa militare e i risultati
suoi fu messa in evidenza centinaia di volte
da scrittori ed oratori d’ogni colore; ma per ragioni
facili ad intendersi mi piace soltanto di far menzione
del Jacini, del Carmine, del Colombo — autentici
ed eminenti conservatori lombardi; l’ultimo,
con coerenza che altamente l’onora, due volte
abbandonò il ministero del tesoro perchè si volle
continuare nelle follie militari connesse alla <i>triplice
<span class="pagenum" id="Page_205">[205]</span>
alleanza</i>, aggravate dalle follie coloniali. Affinchè,
poi, non si dica che la grettezza e la micromania
del Colombo non possono essere adottate a criteri
direttivi della politica di una grande nazione — stigmatizzata
a varie riprese da sinceri amici dell’Italia
nuova, quali Gladstone, De-Laceluy, Castelar,
soccorre opportuno il giudizio di chi fu compagno
di ministero del megalomane tipico: Crispi.
</p>

<p>
Nel cennato articolo — <i>Siamo poveri o non
siamo?</i> — l’on. Saracco scriveva: «non possiamo
sovra tutto non dobbiamo dimenticare questo
vero, che <i>qualunque svolgimento di militare potenza
che uno Stato intende fare per il mantenimento
della sua preponderanza politica, affinchè
non risulti precario ed artificiale, deve essere in
armonia colle forze economiche della nazione</i>».
</p>

<p>
La citazione non potrebbe essere più opportuna
nel momento in cui si parla <i>di 500 milioni</i> da
spendere per la marina!
</p>

<p>
Il popolo italiano, benchè incolto, avvertì le
conseguenze economiche delle spese militari: d’onde
germogliarono sentimenti politici, ch’è bene, a
scanso di equivoci e di allarmi del Fisco, esporre
colle parole d’un monarchico convinto. «Si pensa
che la monarchia costituzionale da noi o diventa
civile sul modello della inglese <i>o manca alla sua
missione nella terza Italia</i>; la monarchia civile
sarebbe all’unissono con l’interesse della gran
massa dei contribuenti e porrebbe radici profonde
nel sentimento del popolo ch’è sempre
monarchico; <i>la monarchia militare si mette contro
l’interesse della nazione</i>. Due crisi extra parlamentari,
che hanno eliminato dal governo, prima
<span class="pagenum" id="Page_206">[206]</span>
uno e poi due ministri lombardi favorevoli alla
riduzione delle spese militari, hanno personificato
e drammatizzato nella fantasia popolare il contrasto
tra la Corona e il Popolo. <i>Così il sentimento
antimilitare è divenuto poco alla volta</i> <b>antimonarchico</b>».
(<i>De Viti De Marco</i>).
</p>

<p>
Pensioni, spese ferroviarie, spese militari, che
ballano sinistramente sullo sfondo cupo dello sperpero
abituale e della malversazione generale, hanno
generato rapidamente l’enorme debito pubblico — i
cui <i>quattordici miliardi</i> assorbono per interessi
gran parte del bilancio italiano, togliendogli ogni
elasticità — sino ad impedirgli per molti mesi la
sospensione del dazio sul grano, reso inevitabile
dalla fame, — circoscrivendolo entro un cerchio di
ferro, che costituisce la corona di spine della nazione,
la pompa perennemente aspirante delle sue
risorse. Così queste condizioni economiche generate
dalla politica hanno rigenerato il più profondo e
giustificato malcontento politico.
</p>

<p>
Meno male se l’azione dello Stato avesse trovato
un correttivo in quella delle amministrazioni
locali; ma queste hanno creduto bene di modellarsi
sul primo e ne hanno anche esagerato i difetti e
gli errori in tutto e per tutto, aggravando, rispetto
ai Contribuenti, le disastrose condizioni create dallo
Stato<a class="tag" id="tag81" href="#note81">[81]</a>. Con questo in più: che le malversazioni
<span class="pagenum" id="Page_207">[207]</span>
locali più note hanno suscitato maggiore risentimento;
che i balzelli si sono resi odiosi; che le
passioni locali hanno inasprito tutte le ferite antiche
e recenti.
</p>

<p>
Che cosa fossero e quanto contribuissero a generare
il generale malessere economico, politico e
morale, le amministrazioni locali fu detto ripetutamente
in Parlamento; e più di recente in occasione
dei moti di Sicilia del 1893-94 e della legge pel
Regio Commissario straordinario civile per la stessa
isola in Luglio 1896<a class="tag" id="tag82" href="#note82">[82]</a>. Ma nessuno con sintesi
mirabile poteva e con maggiore autorità ne scrisse
meglio dell’attuale ministro dell’Interno. Proprio
il Generale Pelloux in una circolare ai Prefetti del
Settem. 1898, rubando il mestiere ai sobillatori, dice:
</p>

<p>
«Ho potuto nel mio breve soggiorno nelle
Puglie nella scorsa primavera e nei pochi mesi
dacchè mi trovo alla direzione del ministero dell’interno,
rilevare che, in parecchie località, lo stato
delle cose lascia a desiderare.... La disonestà nella
amministrazione va colpita subito, senza misericordia,
con tutta la severità delle leggi.... E la disonestà
nelle amministrazioni, bisogna pur dirlo, si può
manifestare e si manifesta sotto le forme più svariate:
con ogni sorta di abusi, a cominciare talvolta
col colpevole favorire gli amici e i congiunti
<span class="pagenum" id="Page_208">[208]</span>
mediante la creazione per essi d’impieghi non necessari;
colle destinazioni abusive di essi a posti
che non potrebbero coprire; col fare eseguire lavori,
e permettere spese non necessarie, a solo scopo
partigiano, andando fino alle alterazioni delle liste
elettorali comunali; alle falsificazioni dei ruoli
d’imposte a danno degli altri (pur troppo anche
talvolta a danno dai meno abbienti); al non esigere
i pagamenti dovuti alla amministrazione dai
proprii amici; al creare così contabilità artificiali
che diventano presto indecifrabili e permettono poi
ogni specie d’inganni e di frodi; rasentando o
toccando persino talvolta l’appropriazione indebita
collo storno dei mezzi destinati al servizio pubblico,
impiegandoli invece a scopo ben diverso. Se ciò
non si frena con tutto il rigore, con tutta l’energia
che è del caso, <i>invano si può tentare di sperare di
fare argine alle dottrine sovversive alle propagande
ostili, le quali diventano tanto più facili in quanto
che trovano un terreno preparato a far germogliare
le loro idee</i>».
</p>

<p>
Meglio e più onestamente non si potrebbe dire;
in quanto al fare è un altra cosa. Si sa che tra il
dire e il fare c’è il mare!
</p>

<p>
Ma rimane d’importanza capitale l’esplicita
confessione del ministro che sta a capo della feroce
reazione contro i partiti avanzati: che i veri e diretti
responsabili dei tumulti non sono le vittime
colpite.
</p>

<p>
Sta pure in fatto che i più volgari appetiti, le
ambizioni più sfrenate, i rancori più profondi in
tutto il mezzogiorno soffiarono e soffiano nel fuoco
per fare divampare incendi dai quali tutti, disonestamente
<span class="pagenum" id="Page_209">[209]</span>
sperano trarre profitto. E questi sciagurati
provocatori di tumulti sono stati quasi sempre i
più insistenti nell’invocare misure di rigore contro
i <i>sovversivi</i>, che spesso furono soltanto imprudenti
e ciechi perchè non si avvidero che servirono di
strumento ai biechi fini altrui<a class="tag" id="tag83" href="#note83">[83]</a>.
</p>

<p>
Intanto i veri colpevoli rimasero impuniti — talora
premiati colla conquista del municipio; le
masse incoscienti furono massacrate; i repubblicani,
e i socialisti innocenti condannati alla reclusione
per discorsi o scritti di data remota e che non potevano
esercitare influenza diretta sugli avvenimenti.
</p>

<p>
Questa vita comunale e provinciale, che da se
stessa — dati gli stretti rapporti col potere centrale — deve
reagire sulla vita nazionale, per la grande
ignoranza delle masse ha fatto accumulare odî contro
il governo; poichè tali masse per lo appunto tutte
le sofferenze, che loro vengono da cause locali,
per la impossibilità in cui si trovano di discernere
con esattezza, le hanno addossate allo Stato. Nell’errore
sono state dolorosamente confermate dalle
repressioni largamente ordinate ed eseguite dalle
autorità che lo rappresentano; e in questa guisa,
<span class="pagenum" id="Page_210">[210]</span>
anche tutte le anomalie più o meno criminose di
indole locale sono andate ad accrescere il torrente
impetuoso del malcontento politico.
</p>

<p>
A frenarlo, ad inalvearlo per renderlo meno
rovinoso, sarebbero occorsi uomini di Stato di grande
levatura al centro ed alla periferia; ma certamente
se l’Italia li avesse avuti, non sarebbe stata ridotta
così a mal partito come si trova oggi. I politici
italiani, senza distinzione di partiti — e sarei disposto
ad aggravare la mano più su quelli di <i>sinistra</i> che
di <i>destra</i> — si sono chiariti impulsivi, impreveggenti,
preoccupati degli interessi individuali o di un minuscolo
gruppetto — che non diviene partito — senza
alcuna grande direttiva d’interesse collettivo,
nazionale. Quando hanno sacrificato se stessi ed
hanno compiuto qualche atto di abnegazione — caso,
del resto, assai raro — il sacrifizio avvenne a beneficio
della dinastia; giammai della patria. Gli
interessi veri dello Stato, quelli superiori delle Società
quasi mai ebbero il sopravvento nelle determinazioni
dei politici nelle cui mani rimase il governo
per circa quarant’anni; e quando gli interessi
individuali furono posposti, giova ripeterlo, non prevalsero
che quelli dinastici<a class="tag" id="tag84" href="#note84">[84]</a>.
</p>

<p>
<span class="pagenum" id="Page_211">[211]</span>
</p>

<p>
Non faccio entrare nel novero dei fattori politici
del malcontento le violazioni ripetute, sistematiche
dello statuto, l’adulterazione sfacciata del regime
rappresentativo e la riduzione al minimo delle
pubbliche libertà: sono notissimi, qui stesso vi si
è accennato più volte e basta a proposito di esse
rammentare che <i>da soli</i> determinarono in Italia e
fuori rivoluzioni, che furono lodate ed esaltate.
Giova invece chiudere questa serie di considerazioni
con un cenno fugacissimo sulla politica ecclesiastica.
</p>

<p>
In quasi tutti gli Stati c’è un clero e c’è una
religione, che servono di cemento e che quasi sempre
funzionano come strumenti di conservazione. Ben
diversa è la situazione in Italia; nè c’è duopo rammentare
per quali cause lo Stato si trovi in conflitto
colla Chiesa dominante. Ora è precisamente in questo
conflitto, che si è mostrata — fatta eccezione, è notevolissima,
della sapiente <i>legge delle guarentigie</i>
del 1871 — tutta l’insipienza e la bestiale indiscrezione
della politica italiana, che ha oscillato continuamente
tra principî cari a Zanardelli a quelli sottolineati
da Prinetti colla sua visita al cardinale
Ferrari; contraddizione impersonata talora ed esplicatesi
clamorosamente a piccoli intervalli in uno
stesso individuo, che ora invoca Dio colla formula
del più schietto legittimismo clericale ed ora si
affida a Crisostomo per dare consigli al Papato
dopo avere inneggiato alla Dea Ragione. Egli è così
che clero e religione, che altrove sono fattori di
stabilità e di conservazione sui quali lo Stato
può contare, tra noi sono divenuti massimi elementi
di perturbamento. E meno male che in Italia è
<span class="pagenum" id="Page_212">[212]</span>
fiacco il sentimento religioso, e sono timidi i clericali!<a class="tag" id="tag85" href="#note85">[85]</a>.
</p>

<p>
Il disagio economico, che arriva alla miseria
vera, il dispotismo e l’insipienza dei governanti talora
si tollerano e si subiscono in pace quando un
soffio di moralità lambisce gli uomini e le istituzioni
<span class="pagenum" id="Page_213">[213]</span>
e in qualche guisa li vivifica e li sorregge. Invece
tra noi un fermento putrido virulentissimo s’infiltra
dappertutto e spinge alla dissoluzione.
</p>

<p>
Il fermento putrido nulla ha risparmiato; dalla
vita privata si è riversato nella vita pubblica — che
per comodità di molti lojolescamente si vollero
staccare; e quando nella seconda la sua azione virulenta
ha raggiunto il massimo d’intensificazione, è
tornata a devastare la compagine sociale.
</p>

<p>
Egli è così che nella delinquenza abbiamo il tristissimo
primato che in Europa nessun altro popolo
ci può contendere<a class="tag" id="tag86" href="#note86">[86]</a>; e che questa delinquenza,
sotto forma larvata talora e tal altra più imprudente
e sovvertitrice perchè sicura dell’impunità, ha conquistato
i municipi, le provincie, gli uffici pubblici,
tutto il complesso organismo dello Stato. Le cifre
delle statistiche penali documentano il primato della
criminalità; la storia di ogni giorno dei cassieri che
scappano; degli istituti che falliscono fraudolentemente;
dei commendatori tratti in arresto.... la
storia della inchiesta sulle ferrovie meridionali nel
1864 — inchiesta misteriosamente scomparsa —, delle
inchieste sulla Regia interessata dei tabacchi e del
relativo processo Lobbia.... delle inchieste sulla
Banca Romana con relativi amminicoli; la <i>storia
meravigliosa</i> sulla influenza che può esercitare un
<span class="pagenum" id="Page_214">[214]</span>
Costanzo Chauvet; i discorsi da ministri e le relazioni
parlamentari — per citare i più recenti — di
Saracco, di Prinetti, di Brunicardi sui lavori pubblici,
ecc., ecc., costituiscono il più doloroso pendant
della delinquenza privata e completano il quadro
cupo della pubblica moralità che a larghe pennellate,
per quanto in forma solennemente ufficiale, ci
fece conoscere la circolare del Generale Pelloux
sulle amministrazioni locali<a class="tag" id="tag87" href="#note87">[87]</a>.
</p>

<p>
Chi vuole avere un quadro rassomigliante al
vero, ma sempre più bello del vero, legga sulla
<span class="pagenum" id="Page_215">[215]</span>
degenerazione politica in Italia ciò che scrisse Ruggero
Bonghi per commemorare la breccia di Porta
Pia<a class="tag" id="tag88" href="#note88">[88]</a>. E vorrei possedere tutta l’autorità di cui
godeva Ruggero Bonghi e vorrei che in Italia si
godesse quella poca libertà di cui si godeva ancora
nel 1893, per esporre altre considerazioni importantissime
che egli allora espose, rivolgendosi a chi di
dovere, in quei famosi articoli sull’<i>Ufficio e sul diritto
del Principe in uno Stato libero</i> e che gli valsero
la punizione per lui più dolorosa: l’ostracismo
dal Palazzo del Quirinale<a class="tag" id="tag89" href="#note89">[89]</a>.
</p>

<p>
Ma se certi tasti oggi non è più lecito toccare
senza riportare gravi scottature, sarà lecito, però,
ripetere ciò che opportunamente disse testè Giulio
Prinetti, togliendolo a prestito da Guizot: <i>nelle monarchie
moderne, che non discendono da Dio, la
sovranità risiede nella</i> <b>giustizia</b><a class="tag" id="tag90" href="#note90">[90]</a>. Or bene, ciò
che manca assolutamente tra noi è la giustizia!
</p>

<p>
Questa mancanza cominciò ad essere avvertita
più di venti anni or sono da Marco Minghetti in
un libro, che rimase classico; ora non è più da
alcuno negata o attenuata e se ne discorre come
del fenomeno più pericoloso e meglio constatato.
Sin dal principio della XIV legislatura, il Re, nel
discorso inaugurale dei lavori parlamentari, promise
provvedimenti per ristaurare il regno della giustizia;
ma ancora non c’è stato il tempo di prenderli. E
<span class="pagenum" id="Page_216">[216]</span>
senza la giustizia non si sorregge alcuna società
civile!<a class="tag" id="tag91" href="#note91">[91]</a>.
</p>

<p>
Il popolo, che conosce queste condizioni deplorevoli,
diffida sempre della giustizia legale e crede
spesso di esercitare un sacrosanto diritto facendosela
da sè ed a modo suo: <i>more barbarico</i>.
</p>

<p>
È questo l’ultimo fattore di ordine politico-morale
del presente perturbamento italiano su cui ho
creduto di dovermi fermare; ed esso solo è tale
da rendere possibile qualunque movimento violento
inteso a provvedere. Ed il popolo da gran tempo
avrebbe provveduto, se in esso la coscienza dei mali
e del loro esatto rapporto colle cause vere che li
hanno generati non fosse ottenebrata dalla ignoranza
crassa e dalla deficentissima educazione politica;
avrebbe provveduto, se ogni energia non fosse stata
fiaccata dalla lunga servitù ed esaurita da oltre
settant’anni di lotta per conquistare l’unità e la indipendenza
della nazione.
</p>

<p>
L’insieme di queste condizioni economiche, politiche,
intellettuali e morali quale è stato riconosciuto
ed esposto dagli scrittori di ogni colore politico in
occasione degli ultimi tumulti,<a class="tag" id="tag92" href="#note92">[92]</a> spiega esaurientemente
<span class="pagenum" id="Page_217">[217]</span>
la genesi di questi fenomeni, che mi piace
segnalare colla parola di tre uomini, dei quali nessuno
metterà in dubbio la devozione all’Italia, alla
dinastia, alle presenti istituzioni.
</p>

<p>
<span class="pagenum" id="Page_218">[218]</span>
</p>

<p>
1. Coloro che amano le istituzioni e vogliono
conservarle in Italia hanno poca fiducia in se stessi;
e questa poca fiducia ne turba le menti. La confessione
amara è dell’on. Di Rudinì in una circolare
del Maggio 1898 a tutte le Autorità del Regno,
in cui deplorava il malvezzo delle continue richieste
di truppa, nella quale soltanto scorgevasi la salute.
</p>

<p>
2. Nel disagio pubblico, nel disordine delle
istituzioni liberali e nello aumento della immoralità
si trovano le propizie condizioni della cresciuta
forza del brigantaggio e del clericalismo e della
<i>diminuzione</i> del <i>sentimento unitario</i>. Ciò riconobbe
Ruggiero Bonghi<a class="tag" id="tag93" href="#note93">[93]</a>.
</p>

<p>
3. «Le nostre popolazioni sono <i>malcontente
e sentono disgusto di un regime</i>, che le condanna
ad una vita di privazioni e di stenti, che possono
talvolta apparire incomportabili». Questo è il giudizio
del Senatore Giuseppe Saracco, che viene ribadito
da cento altri pareri, altrettanto espliciti, e
tutti di monarchici che constatano con infinito dolore
la diminuzione o la scomparsa della fede nelle
istituzioni<a class="tag" id="tag94" href="#note94">[94]</a>.
</p>

<p>
<span class="pagenum" id="Page_219">[219]</span>
</p>

<p>
Per dire come e perchè gli errori e le colpe
degli uomini possano far perdere la fede nelle istituzioni
buone — le nostre sono eccellenti! — occorrerebbe
lungo discorso. Dal quale mi dispensa
il parere autorevole.... di Vittorio Emmanuele II.
Fu il <i>gran re</i> per lo appunto che in uno dei discorsi
della Corona saviamente ammonì: <i>I popoli
apprezzano le istituzioni in ragione dei risultati
che danno</i>.
</p>

<p>
Che cosa abbiano dato le istituzioni sinora in
Italia abbiamo visto: i loro prodotti si assommano
nel tumulto e nel delitto anarchico. Questi risultati
si devono all’opera costantemente sovvertitrice
degli uomini che ebbero in mano la cosa pubblica
da quarant’anni in qua;<a class="tag" id="tag95" href="#note95">[95]</a> e questi uomini meritevoli
di gogna o di galera si sono eretti a giustizieri
ed hanno punito negli altri le colpe proprie:
hanno mandato alla reclusione coloro che altro
reato non commisero se non quello di denunziare
e di stigmatizzare l’opera di sovvertimento delle
istituzioni da loro compiuta!
</p>

<div class="chapter">
<p>
<span class="pagenum" id="Page_221">[221]</span>
</p>

<h2 id="cap13">XIII.
<span class="smaller">LA CAPITALE MORALE</span></h2>
</div>

<p>
La ricerca sommaria sinora eseguita sarebbe bastevole
per provare che in Italia esistono tutte le
condizioni politiche per rendere intelligibile qualunque
moto — anche improvviso, impulsivo e senza
scopo preciso — inteso a modificare uno stato di
cose dichiarato addirittura intollerabile dagli uomini
eminenti che contribuirono a crearlo. È chiaro, del
pari, che se in Italia c’è una città o una regione
che per le condizioni politiche, morali, intellettuali
ed economiche si differenzia dal resto del regno — in
questa città o in questa regione più vivo e più
intenso deve sentirsi il desiderio o meglio il bisogno
di un mutamento radicale. E deve sentirsi urgente
questo bisogno, se avvertite le disastrose condizioni
delle altre regioni, perchè deve sorgere spontaneo il
timore che a lungo andare il male comune intacchi
anche le parti sane o meno ammalate. La differenza
constatata e la paura del male prossimo danno pure
<span class="pagenum" id="Page_222">[222]</span>
ragione di una tendenza vaga ed indeterminata al
separatismo o al rimpianto di una riunione che si
crede verificata a proprio danno.
</p>

<p>
Questa città, che riflette nelle linee generali le
condizioni di tutta la regione di cui geograficamente
e storicamente è il centro, c’è: Milano; Milano, da
tempo chiamata la <i>capitale morale</i> d’Italia, ora con
senso di ammirazione e d’invidia — ora con una
ironia che nasconde male la poca sincerità di chi
la manifesta.
</p>

<p>
Ho avuto agio di deplorare che Milano soverchiamente
si sia inorgoglita della sua prosperità e
che abbia misconosciuto quanto essa deve alle altre
regioni d’Italia, che apportano il loro contingente
per crearla<a class="tag" id="tag96" href="#note96">[96]</a>. Mentirei a me stesso se non riconoscessi
che <i>Milano</i> merita sul serio la fama buona di
cui gode e il titolo di <i>capitale morale</i>.
</p>

<p>
Le sue condizioni forse saranno inferiori a quelle
di parecchie altre grandi città del mondo civile; per
lo insieme sono di gran lunga superiori a quelle
del resto d’Italia — non esclusa Torino che in
qualche cosa la supera.
</p>

<p>
Gli elementi giustificatori del buon nome di
Milano sono numerosi; ma prima di esporli sommariamente
giova fermarsi sulla condizione economica
sua ed esaminare se cause d’indole strettamente
economica, quali furono quelle che determinarono
<span class="pagenum" id="Page_223">[223]</span>
i tumulti nel resto d’Italia, potevano commuoverla.
</p>

<p>
La miseria generale ed intensa della penisola
ha fatto comparire maggiore la prosperità economica
di Milano. Epperò di fronte agli ultimi dolorosi avvenimenti
parecchie cose sono da osservare:
</p>

<p>
1. Non è esatto che il benessere nella capitale
lombarda sia così grande e diffuso come si
vuole far credere; la miseria vi è soltanto minore,
meno estesa che altrove. I salari degli operai della
Ditta Pirelli esposti dal cav. Calcagno innanzi al
Tribunale militare (udienza del 18 Giugno) provano
che per la massa essi sono di gran lunga inferiori
a quelli delle grandi industrie europee, mentre gli
operai della Ditta Pirelli sono tra i meglio pagati
d’Italia<a class="tag" id="tag97" href="#note97">[97]</a>.
</p>

<p>
2. A Milano, per la minore miseria e per la
fama di grassa e ricca di cui gode e per le ristrettezze
delle altre parti d’Italia, è supponibile che in
ogni tempo siano accorsi operai e spostati dalle altre
parti d’Italia a costituirvi l’armata di riserva degli
affamati e dei disoccupati. Non si dimentichi che
la condizione dei contadini dei dintorni è miserissima.
Sicchè si deve prestar fede alla <i>Perseveranza</i>
(9 Maggio) quando dei tumultuanti scrive: «Le
campagne dettero un contingente di contadini laceri,
scalzi, senza cappelli, dalle facce stravolte...»
</p>

<p>
<span class="pagenum" id="Page_224">[224]</span>
</p>

<p>
Che tra i tumultuanti il massimo contingente
sia stato fornito da elementi senza lavoro e residenza
stabile, ce lo prova all’evidenza una nota
di cronaca del <i>Corriere della Sera</i> che all’indomani
della breccia di Porta Monforte constatò che negli
stabilimenti industriali <i>quasi tutti</i> gli operai il
giorno 10 Maggio erano tornati al lavoro<a class="tag" id="tag98" href="#note98">[98]</a>. Sarebbe
stata impossibile questa generale ripresa del
lavoro cogli 80 morti, col migliaio di feriti e coi
2000 arresti praticati, se ai morti, ai feriti e agli
arrestati avessero dato il loro contingente gli operai
che stanno relativamente bene e che lavorano regolarmente.
</p>

<p>
<span class="pagenum" id="Page_225">[225]</span>
</p>

<p>
3. Infine si dimentica un canone di psicologia
popolare, indiscutibile oramai, ch’è questo: le influenze
dei perturbamenti economici regressivi si
risentono più rapidamente e più intensamente dove
maggiore è il benessere; invece l’adattamento all’ambiente
sociale è tale tra i popoli caduti nell’abbiezione
della miseria e della ignoranza, ch’essi
divengono insensibili a qualunque male nuovo e a
qualunque peggioramento di quelli esistenti. Inversamente
cresce il desiderio di benessere, di coltura
e di libertà, in ragione diretta dei miglioramenti
conseguiti. L’osservazione è di Buckle e fu ripetuta
da Spencer e da Lombroso<a class="tag" id="tag99" href="#note99">[99]</a>.
</p>

<p>
<span class="pagenum" id="Page_226">[226]</span>
</p>

<p>
Perciò si mossero la Sicilia nel 1893 e la Puglia
nel 1898 e rimasero tranquille la Calabria e la Sardegna.
Qui la miseria dura ininterrotta da anni ed
anni e le popolazioni che le abitano si sono adattate
ad un regime inferiore. Il passaggio rapido da
un relativo benessere ad un certo grado di miseria
spingea a ribellione le prime. Questi principî di
psicologia collettiva, che trovarono la loro applicazione
ripetute volte, poterono agire a Milano come
<span class="pagenum" id="Page_227">[227]</span>
in varie altre contrade<a class="tag" id="tag100" href="#note100">[100]</a>. Milano, che aveva tumultuato
il 1 Aprile 1886 per il dazio sul pane e per
le angherie degli agenti daziari, non poteva rimanere
insensibile quando il prezzo del pane subì nel 1898
un aumento di quasi il 50%<a class="tag" id="tag101" href="#note101">[101]</a>.
</p>

<p>
A Milano, inoltre, come si disse, dovettero intensamente
agire altre cause, perchè Milano è la
<i>capitale morale</i>. Che lo sia lo dicono le cifre, che
bisogna lasciar parlare. Cominciamo da quelle relative
alla base biologica, che con qualche confronto
con quelle della maggiore città del mezzogiorno,
Napoli, serviranno a fare apprezzare più al giusto
la costituzione bio-sociologica della metropoli del
Nord e di quella del Sud<a class="tag" id="tag102" href="#note102">[102]</a>.
</p>

<p>
L’aumento della popolazione nella capitale della
Lombardia, se non è vertiginoso come quello di
alcune grandi città dell’Europa settentrionale o degli
Stati Uniti, è assai considerevole. Contava 351,941
<span class="pagenum" id="Page_228">[228]</span>
abitanti nel 1885 ed arrivò a 441 nel 1895. L’aumento
fu più rapido tra il 1881 e il 1891 — da
314 a 414 mila abitanti; mentre Napoli nello stesso
tempo da 493 salì a 527 mila. In media a Milano
l’aumento fu di circa 10,000 abitanti all’anno, mentre
a Napoli non arrivò a 3000.
</p>

<p>
Questa prima ed enorme differenza acquista un
significato economico sociale interessantissimo quando
si saprà che la natalità di Milano nel 1895 era
molto ai disotto di quella media del regno: rispettivamente
di 28,21 e di 38,67 per mille abitanti.
</p>

<p>
Questa natalità arriva alla cifra dei popoli orientali
meno avanzati in civiltà in Napoli: nel 1891
di 41,4 nel quartiere S. Lorenzo, dove nel 1881
mantenevasi a 49,8. Questi altri dati, oltre l’influenza
esercitata dalla diversità delle condizioni economiche
degli abitanti delle due città, danno ragione in parte
della differente mortalità: a Milano, per l’igiene, la
pulizia e il rinnovamento edilizio, si spendono Lire
1318,80 per 100 abitanti; a Napoli si arriva a poco
più della metà, a L. 693.85.
</p>

<p>
L’aumento della popolazione, dunque, a Milano,
come nelle altre città civili, non è determinato da
forte natalità, ma dalla sua minore mortalità ridotta
a 24,52 nel 1895 colla media del regno di
circa 26 e di Napoli, che mantenevasi a 30,6
nel 1893. L’aumento dovuto alla minore mortalità
viene accresciuto dalla immigrazione, che fu di
10,511 nel 1885 e discese a 9545 nel 1895; inversamente
l’emigrazione tra gli stessi anni salì da
2944 a 3194. Queste ultime cifre sono interessantissime,
perchè dimostrano: 1º la quantità considerevole
di persone nate fuori di Milano, che nella ricca
<span class="pagenum" id="Page_229">[229]</span>
città vanno a prendere dimora; 2º che il movimento
ascenzionale della prosperità, a giudicarne dalla diminuita
immigrazione e dall’aumentata emigrazione,
aveva già cominciato a subire un arresto nel 1895.
</p>

<p>
Occorrerebbe una speciale monografia per illustrare
la vita economica industriale di Milano, che
non è uguagliata da quella di verun’altra città
italiana; vi sarà agio di accennarvi un poco più
in là, e qui basta ricordare che la <i>Cassa di Risparmio</i>
costituisce l’indice migliore della ricchezza
della Lombardia. Gli ottocento milioni all’incirca di
depositi e risparmi della Lombardia rappresentano
oltre due terzi del totale spettante alle provincie
meridionali come si è visto in uno dei capitoli
precedenti.
</p>

<p>
La superiorità di Milano è indiscutibile e considerevole
dal punto di vista intellettuale e morale.
Milano spende L. 655,20 per istruzione e L. 1,23
per culto ogni 100 abitanti; Napoli invece presenta
queste cifre: L. 354 e L. 19,67. Alle due spese corrispondono
rigorosamente i dati dell’analfabetismo
e quei della superstizione, dimostrabili colla statistica
per la prima parte e riconoscibili soltanto dalla
cronaca per la seconda. A Milano, infatti, su 100
sposi, un poco più di 16 non sanno sottoscrivere;
più di 50 a Napoli. Quasi tutti i ragazzi che hanno
l’obbligo della scuola — 96 su 100 — la frequentarono in
Lombardia negli anni 1894-95; arrivarono a 63 nella
Campania. Aggiungasi che mancarono qui tutte, o
quasi, le scuole e le istituzioni complementari, che
rendono meno illusoria l’istruzione obbligatoria.
</p>

<p>
In perfetta armonia coi dati economici e morali
sono quelli morali come si può rilevare da questo
<span class="pagenum" id="Page_230">[230]</span>
specchietto che si riferisce al triennio 1893-95. Per
100,000 abitanti:
</p>

<table class="data" summary="">
 <tr>
  <td>&nbsp;</td> <td><b>Milano</b></td> <td><b>Napoli</b></td>
 </tr>
 <tr>
  <td>&nbsp;</td>
 </tr>
 <tr>
  <td>Reati d’ogni specie denunziati</td> <td class="num">1316&nbsp;&nbsp;&nbsp;&nbsp;&nbsp;</td> <td class="num">3984&nbsp;&nbsp;&nbsp;&nbsp;&nbsp;</td>
 </tr>
 <tr>
  <td>Contro il buon costume</td> <td class="num">10,48</td> <td class="num">40,54</td>
 </tr>
 <tr>
  <td>Omicidi</td> <td class="num">3,02</td> <td class="num">28,35</td>
 </tr>
 <tr>
  <td>Lesioni violente</td> <td class="num">101,61</td> <td class="num">511,30</td>
 </tr>
 <tr>
  <td>Reati contro proprietà</td> <td class="num">352,97</td> <td class="num">498,25</td>
 </tr>
</table>

<p>
Milano supera tutto il mezzogiorno nel numero
delle nascite illegittime (10,2 per 100 nascite); ma si
sa che questo è l’indice meno significante della moralità
pubblica; tanto che Torino, la quale nell’insieme
sta innanzi a Milano per la istruzione e pei
reati, la supera nelle quote degli illegittimi, con 14,1.
Milano anche in uno degli elementi più dolorosi,
si rivela a livello delle regioni più colte di Europa:
nel 1895 ebbe 90 suicidi; non furono che 53 a Napoli,
con circa 90 mila abitanti in più.
</p>

<p>
Se dal lato negativo della statistica morale si
passa a quello positivo, in qualche modo rappresentato
dalla beneficenza e dalla previdenza, riscontriamo
dati che armonizzano coi precedenti e li spiegano.
A Napoli si spendono L. 118,72 per 100 abitanti per
beneficenza pubblica ed a Milano 185,15. Ma queste
cifre non danno che una pallidissima idea dello spirito
filantropico di Milano, in tutte le sue classi sociali.
Chi volesse rendersene conto, legga in <i>Appendice</i>
ciò che brevemente ci scrisse persona che conosce
la <i>capitale morale</i> e non potrà fare a meno di sentire
per essa una viva ammirazione.
</p>

<p>
Accanto alla beneficenza sta la previdenza. Oltre
il Monte di Pietà e la Cassa di Risparmio, a Milano
<span class="pagenum" id="Page_231">[231]</span>
vivono o meglio vivevano, prima che la raffica reazionaria
le devastasse, oltre 160 associazioni di mutuo
soccorso tra professionisti ed operai di ogni specie.
Si può assicurare che i più umili mestieri e i più vari
hanno la loro associazione di mutuo soccorso; prima
fra tutte l’<i>Associazione generale</i>, che ha un capitale
di oltre 600,000 lire e che per potenza economica e
numero di soci gareggia con quella di Torino; entrambi
sono tra le pochissime in Italia che reggono
al paragone delle inglesi. Milano, colle sue diverse
opere di beneficenza e di previdenza, spende la bella
somma di circa otto milioni e duecento mila lire
all’anno.
</p>

<p>
Floridissima e bene organizzata era la Camera
del Lavoro, cui il municipio aveva accordato un
sussidio annuo di L. 10,000 e la sede gratuita in
via Crocefisso ed a cui facevano capo circa 120 sodalizi
che rappresentavano tutto il lavoro manuale
e parte di quello intellettuale — associazioni tra insegnanti,
ecc. — Serviva come intermediaria tra capitale
e lavoro, tra l’offerta e la domanda di lavoro
e patrocinava gli interessi dei lavoratori.
</p>

<p>
L’opera sua fu sempre efficacissima e spesso
compose degli scioperi o li evitò; lo stesso Municipio
in qualche occasione si rivolse ad essa. L’ultima
sua buona opera compiuta fu nello sciopero
dei tramvieri, che durò un sol giorno e terminò
colla vittoria dei lavoratori contro il Municipio e
contro la società Edison. L’ira della reazione non
la risparmiò, non ostante che non avesse carattere
politico.
</p>

<p>
E colla Camera del Lavoro possiamo passare
alle associazioni schiettamente politiche. Quelle di
<span class="pagenum" id="Page_232">[232]</span>
mutuo soccorso hanno ciascuna una prevalente tendenza
politica; l’<i>Associazione generale</i>, ad esempio,
è nelle mani dei monarchici moderati che se ne
avvalgono ed acquistano una influenza superiore
alla loro forza reale. La norma delle associazioni
monarchiche è la <i>Costituzionale</i> presieduta dal nobile
G. Visconti Venosta e dove si raccolgono i reazionari
più feroci, reclutati nell’aristocrazia e nella
grassa borghesia: le sue idee vengono rappresentate
nella stampa della <i>Perseveranza</i>. Sono monarchiche
varie società fra militari ed alcuni circoli
elettorali — tra i quali un Comitato elettorale permanente
nel terzo collegio, che tra i principali capi
di accusa contro i suoi avversari enumera quello
di essere appartenenti alla massoneria. Merita menzione
speciale il <i>Circolo popolare</i>, che vorrebbe un
partito conservatore moderno ben distinto dal reazionario,
a cui appartengono Prinetti e Ambrosoli,
tra gli altri deputati; ma che sinora non è riuscito
ad avere molta fortuna; non ne ha avuto una maggiore
l’<i>Associazione monarchica fra gli studenti milanesi</i>.
</p>

<p>
Un tempo era potentissimo il Consolato Operaio
schiettamente democratico e che fu lo strumento
della vittoria clamorosa della lista democratica e repubblicana
alla prima elezione generale a suffragio
allargato nel 1882. Fu battuto in breccia dai socialisti,
che gradatamente gli sottrassero molti importanti
sodalizi e gli era stato sostituito il <i>Tribunato
dei lavoratori</i>, ch’era schiettamente repubblicano<a class="tag" id="tag103" href="#note103">[103]</a>;
<span class="pagenum" id="Page_233">[233]</span>
e repubblicani erano molti circoli elettorali ed altre
società — compresa una d’irredenti ed altre fra
gli studenti raccolti nel <i>Fascio Carlo Cattaneo</i>. Repubblicani
e democratici potevano contare su di alcune
società di mutuo soccorso, sulla <i>Società democratica
tra i Reduci dalle Patrie battaglie</i> e sulle
<i>Società Reduci volontari garibaldini</i>.
</p>

<p>
Erano oltre venticinque le società e trenta gli
oratorii cattolici, nei quali stava la forza disciplinata
del partito clericale. Alcune organizzazioni
avevano scopo esclusivamente elettorale e riuscirono
utilissime ai moderati nelle elezioni amministrative.
</p>

<p>
I sodalizi socialisti sembravano scarsi di numero;
ma erano mirabilmente organizzati e di una
sorprendente attività. Alla <i>Federazione socialista</i>,
all’<i>Associazione elettorale socialista</i>, al <i>Circolo di
studi sociali</i> facevano capo molti circoli — alcuni
prevalentemente elettorali — ed altre utili istituzioni,
come il Ristorante cooperativo di Ponte Seveso
che riusciva efficacissimo per la propaganda. L’organizzazione
socialista era la più disciplinata e la
più forte: la sola che poteva competere col partito
clericale. Nè la disciplina veniva rotta dalle diversità
della corrente che cominciava a designarsi tra
<span class="pagenum" id="Page_234">[234]</span>
i moderati guidati da Turati e dalla Koulischoff, che
volevano accordi coi partiti affini, e gli intransigenti
che di accordi non volevano sapere in alcun
modo. Gli uni e gli altri — moderati e intransigenti — erano
decisamente avversi a qualunque tentativo
rivoluzionario, almeno tra gli elementi direttivi e
tra gli oratori delle frequenti e frequentate conferenze.
</p>

<p>
Con un cenno alla <i>Massoneria</i> — scissa durante
il governo Crispi, perchè a lui si riteneva troppo
ligio il Gran Maestro del tempo — alla <i>Società internazionale
per la pace</i>, dove trovano posto uomini
di tutti i colori — dal conservatore Albasini-Scrosati
ai repubblicani Maffi e Premoli — e al
<i>Circolo per la solidarietà internazionale</i>, ch’è una
emanazione della precedente, con intendimenti più
larghi e più pratici, pongo termine alla rapidissima
rassegna delle associazioni di Milano, che possono
già dare un adeguato concetto della sua vivace attività
politica, che meglio risalterebbe dalla storia
dei suoi singoli collegi fatta al lume dei risultati
elettorali. Le ultime elezioni, ad esempio, insegnano
che nel solo VI collegio, tra socialisti e repubblicani,
gli antidinastici sono oltre 3000.
</p>

<p>
Questi dati politici e intellettuali vengono completati
dalle seguenti notizie sulla stampa. Milano
ha i giornali più diffusi in Italia, se non i meglio
compilati.
</p>

<p>
Comincio dall’<i>Italia del Popolo</i> che non risorgerà
più nella <i>capitale morale</i> e che rivivrà a Roma
sotto il semplice titolo: <i>Italia</i>. Benchè intransigentemente
repubblicana — talvolta bigotta — e non
ben fatta dal lato tecnico e deficientissima pel servizio
telegrafico, era riuscita ad avere quattromila
<span class="pagenum" id="Page_235">[235]</span>
abbonati. Era grande il valore morale dei suoi collaboratori — oggi
quasi tutti in carcere — ma era
maggiore la diffusione delle idee repubblicane; tale
da consentirle una tiratura di oltre 15 mila copie,
quale non l’ebbero mai <i>L’Unità Italiana, Il Dovere,
La Lega della democrazia</i>, non ostante la direzione
di uomini che si chiamavano Maurizio Quadrio,
F. Campanella, Alberto Mario. E l’<i>Italia del Popolo</i>,
per le deficienze indicate, non oltrepassava i confini
dell’Emilia.
</p>

<p>
Tra i quotidiani, il primo posto per la diffusione
lo tiene a Milano e in tutta Italia <i>Il Secolo</i>, la cui
tiratura oscilla attorno alle 100 mila copie e che
esercita una grande e benefica influenza in senso
democratico in tutto il regno. E per questa sua
azione venne soppresso dal generale Bava Beccaris.
Viene dopo <i>Il Corriere della sera</i>, che col volteggiare
accorto del Torelli-Viollier, che sapeva a tempo
debito secondare l’opinione pubblica e colla grande
cura posta nella compilazione, aveva ottenuto una
considerevole diffusione. Coll’uscita dell’antico direttore,
cui parvero enormi i fasti reazionari dello
stato di assedio, si è avvicinato politicamente alla
<i>Perseveranza</i> — l’organo più sfacciato della reazione,
ma che per fortuna esercita scarsissima influenza,
per la sua scarsa diffusione. Non arrivò a
guadagnare neppure durante lo stato di assedio,
quando ridusse democraticamente il prezzo di vendita
da 10 a 5 centesimi.
</p>

<p>
La <i>Lombardia</i> era un giornale alquanto democratico,
non bene definito, ma che per le sue imparzialità
godeva di molte simpatie tra la borghesia che
non vuole arrivare al <i>Secolo</i>, ma che non può acconciarsi
<span class="pagenum" id="Page_236">[236]</span>
agli organi della reazione; ora ha mutato
indirizzo, come è pure mutato tutto il personale
di redazione, volontariamente dimessosi per atto di
solidarietà con il suo direttore, non avendo voluto
il direttore Gianderini acconciarsi a fare un giornale
reazionario. Invece è discretamente diffusa
<i>La Sera</i>, sempre — almeno sinora — ministeriale,
per l’ora tarda in cui si pubblica e che la fa ricercare
per le notizie ultime. L’<i>Osservatore Cattolico</i>
di Don Albertario e la <i>Lega Lombarda</i> sono i due quotidiani
cattolici: la seconda fornica coi moderati e
qualche volta assume intonazione conciliazionista.
</p>

<p>
<i>La Lotta di Classe</i> — risorta sotto il titolo
di: <i>Lotta</i> con un valoroso direttore — Claudio Treves — <i>Il
Socialista, L’elettore cattolico milanese, il Popolo
cattolico, Il lavoratore italiano</i>, clericale, e <i>L’Idea
liberale</i> sono settimanali: sarebbe fortuna per tutti
se le idee temperate dell’ultima prevalessero tra i
monarchici milanesi.
</p>

<p>
Milano ha inoltre: 23 pubblicazioni commerciali
e industriali — tra i quali <i>Il Sole</i> e il <i>Commercio</i>
quotidiano; 22 di medicina; 5 giornali giuridici — <i>I
Tribunali</i> divennero quotidiani durante i processi
politici ultimi; 16 agricole; 22 di moda; 14 strettamente
religiose; 29 letterarie, educative, scolastiche,
ecc.; 13 per le famiglie ed umoristiche — argutissimo
<i>Il Guerrino Meschino</i> e assai popolare
<i>L’Uomo di Pietra</i>; 13 teatrali; 3 di viaggi; 5 di
pubblicità; 9 di sport, caccia e scherma; 15 di genere
diverso; 12 scientifiche — tra le quali <i>Il Pensiero
italiano</i> di Pirro Aporti. E chiudo questa eloquentissima
enumerazione con un cenno speciale
alla soppressa <i>Critica Sociale</i>, che mercè l’opera
<span class="pagenum" id="Page_237">[237]</span>
assidua, intelligente ed amorevole di Filippo Turati
aveva acquistato fama grande e meritata in Italia
e fuori e che tutti si augurano di vedere risorgere
presto e rigogliosa e battagliera, non appena il suo
valoroso direttore avrà riacquistata la libertà.
</p>

<p>
Da tutto ciò si può già concludere che Milano
è città essenzialmente politica e intellettuale; e chi
conosce la vivacità delle discussioni nei caffè, nei
ritrovi familiari, nelle piazze; la frequenza e varietà
delle conferenze pubbliche — molte delle quali,
naturalmente con diversità d’intenti, organizzate dal
florido <i>Circolo Filologico</i> e dalla <i>Società internazionale
per la pace</i> — tutte affollate e parecchie tenute
nella stessa ora, potrà ancora più agevolmente ricostruire
mentalmente l’ambiente psichico di Milano.
</p>

<p>
Questo ambiente, è naturale, non si formò in
un giorno, nè in un anno. Degli anni ce ne vollero
perchè quello descritto da Parini si mutasse radicalmente.
</p>

<p>
Non è qui il luogo per dimostrare quali fattori
naturali e sociali abbiano contribuito a preparare e
maturare il mutamento facendone un centro attivissimo
di vita economica e intellettuale; certamente
l’Austria colla sua cura di forche, di piombo e di
galera ne ricostituì sano e vigoroso il carattere politico;
ne formò la tradizione fiera, indipendente,
indomita.
</p>

<p>
In un solo anno — dall’agosto 1848 all’agosto
1849 — furono eseguite non meno di novecento
sessanta sentenze di morte sopra individui accusati
o semplicemente sospettati autori di reati politici,
compresi taluni pei quali non esisteva neppure il
sospetto, ma che vennero giustiziati sol perchè tratti
<span class="pagenum" id="Page_238">[238]</span>
accidentalmente in arresto. Alcune esecuzioni acquistarono
celebrità per alcuni episodi eccezionali.
</p>

<p>
È così che i milanesi vanno orgogliosi del:
<i>Tiremm innanz!</i> di Sciesa (1850).
</p>

<p>
«Il trattamento dei bruti a cittadini che insultati
risentono l’insulto, dice il Senatore Piolti de’
Bianchi, segnò tra Milano e l’Austria una macchia
indelebile, una pagina d’odio, che nessuno mai
straccerà».
</p>

<p>
E quest’odio spiega come, perchè Milano <i>pacifica</i>
e umana fra le città italiane, abbia manifestato un
entusiasmo come per una vittoria nazionale all’annunzio
dell’assassinio del D.<sup>r</sup> Vandoni (1851) reo di
aver denunziato alla polizia il suo amico Dottor
Ciceri<a class="tag" id="tag104" href="#note104">[104]</a>.
</p>

<p>
Il moto del 6 Febbraio 1853 — nel quale ebbero
parte Visconti Venosta e Depretis — e tutte le successive
cospirazioni e impiccagioni consecutive, sino
alla liberazione del 1859, non fecero che rinvigorire
<span class="pagenum" id="Page_239">[239]</span>
e rendere adamantino questo carattere politico della
Lombardia e della sua capitale.
</p>

<p>
Una nuova vita avrebbe dovuto cominciare colla
cacciata degli Austriaci; e lombardi e milanesi vi
credettero tanto a questa nuova vita, che essi, nei
primi anni della costituzione del regno, sembrarono
tra i più devoti alla dinastia sabauda; tanto devoti,
che Enrico Cernuschi, indignato, preferì alla cittadinanza
italiana la francese. — Le elezioni politiche
erano l’indice migliore dei sentimenti della massa
che godeva del diritto di voto. C’erano già dei brontoloni,
disgustati che Vittorio Emmanuele non avesse
mantenuto l’antico impegno di convocare la Costituente;
ma i più erano soddisfatti della liberazione
dal giogo austriaco e preoccupati e distolti da altre
aspirazioni, dal desiderio ardente di compiere l’unità
e l’indipendenza della nazione, sino a tanto che lo
odiato e antico oppressore rimaneva accampato nel
Veneto. Qualche elezione — quelle di Giuseppe Ferrari,
di G. Mussi, e più tardi di Carlo Cattaneo — più
che alla influenza della corrente politica che
rappresentavano gli eletti — era un omaggio alla
eminenza della persona o l’effetto di condizioni
locali.
</p>

<p>
La reazione contro il sentimento monarchico-moderato
andavasi maturando man mano che i governanti
discreditavansi per errori politici e per
immoralità delle quali non potevansi vittoriosamente
difendere.
</p>

<p>
Era divenuta vigorosa all’epoca del <i>Gazzettino
Rosa</i> — che potè fare di più per la demolizione
delle istituzioni coi duelli de’ suoi redattori viventi
<i>en bohemiens</i>, che non gli articoli logici e serrati
<span class="pagenum" id="Page_240">[240]</span>
dell’<i>Unità Italiana</i> — ed esplose colle infamie del
processo Lobbia<a class="tag" id="tag105" href="#note105">[105]</a>.
</p>

<p>
Passò inosservata, o quasi, la cospirazione repubblicana
del 1869 — per la quale venne arrestato
sulla Piazza del Duomo il Dott. Pantano, tradito da
un ufficiale; ma suscitò maggiore interessamento il
tentativo insurrezionale della Caserma di Pavia colla
conseguente fucilazione di Barsanti.
</p>

<p>
I sotterfugi miserevoli di Lanza per negare la
grazia del povero caporale, chiesta in nome delle
donne italiane da una Pallavicini, al cui consorte
grazia non era stata negata dall’Imperatore d’Austria,
produsse la più penosa impressione nella pubblica
opinione. E la Lombardia cominciò a divenire un
semenzaio di deputati schiettamente repubblicani — Sonzogno,
Billia, Ghinosi, Mussi, Cavallotti — molti
dei quali forniti dal <i>Gazzettino Rosa</i>, divenuto popolare
perchè battagliero ed anticesareo. 1 fatti di Via
Moscova — 23 Marzo 1879<a class="tag" id="tag106" href="#note106">[106]</a> — e tanti altri fasti
<span class="pagenum" id="Page_241">[241]</span>
della polizia, che non lasciava passare occasione per
agire austriacamente, accelerarono l’evoluzione di
Milano e della Lombardia in senso democratico e
repubblicano: evoluzione che trovava il suo terreno
ben preparato nella tradizione storica e nella influenza
che dovevano esercitare legittimamente, sopra tutti
gli elementi intellettuali e sani, un gigante come
Carlo Cattaneo, uomini come Giuseppe Ferrari e
Gabriele Rosa; evoluzione che divenne ufficialmente
palese colle elezioni generali del 1882.
</p>

<p>
In tal modo si andò preparando in Milano e in
Lombardia un ambiente non solo repubblicano, ma
schiettamente federalista, con questo in più: che la
tendenza federalista non era esclusiva dei repubblicani,
ma invadeva più o meno apertamente su tutti
gli altri partiti e su tutte le classi sociali, percorrendo
una gamma al cui centro stava l’<i>Italia del Popolo</i>
coll’indimenticabile Dario Papa, e, agli estremi, da un
lato Filippo Turati e dall’altro Giuseppe Colombo.
</p>

<p>
Date le condizioni tristi del resto d’Italia e data
la coscienza della superiorità economica, intellettuale
e morale di Milano e della Lombardia, coloro che
si sapevano superiori e vedevansi legalmente accoppati
da una forte maggioranza avversa, non potevano
che riconfermarsi nel sentimento e nell’aspirazione
federalista nella quale vedevano una nuova liberazione
dai <i>barbari</i> del mezzogiorno. Così formossi la
leggenda dello <i>Stato di Milano</i>, in fondo della quale
c’era e c’è un assieme di verità, che non dovette rimanere
del tutto estranea negli ultimi moti di Maggio<a class="tag" id="tag107" href="#note107">[107]</a>.
</p>

<p>
<span class="pagenum" id="Page_242">[242]</span>
</p>

<p>
Milano e la Lombardia si credettero addirittura
sottoposti ad un dominio odioso sotto il secondo
ministero Crispi: il quale ricambiava i lombardi di
cordialissima antipatia e designavali come <i>Galli cisalpini</i>.
Antipatia scambievole, sottolineata dai solenni
fischi di Milano al Presidente del Consiglio,
tanto più significante in quanto che la rottura colla
Francia accentuata da Crispi, più che alle altre,
economicamente, riusciva profittevole alle industrie
lombarde.
</p>

<p>
<span class="pagenum" id="Page_243">[243]</span>
</p>

<p>
Lo spirito lombardo, in ultimo, parve impersonato
in Cavallotti che alla sua tenace e meravigliosa
opposizione dette il profumo che veniva dalla <i>questione
morale</i>; sicchè le manifestazioni violente
di Milano e di Pavia dopo Abba Carima e la successiva
caduta di Crispi parvero una vittoria, una
rivincita del bardo glorioso della democrazia e dei
suoi rappresentati.
</p>

<p>
Questo l’ambiente politico-morale di Milano;
che a buon diritto può essere chiamata la <i>capitale
morale</i> d’Italia per lo insieme armonico delle sue
condizioni. Torino che l’uguaglia, le sta dappresso
o la supera nella vita economica, nell’alfabetismo
e nella minore delinquenza, non ha la vivacità e
l’energia politica di Milano. E si spiega la calma
di Torino durante gli ultimi moti non solo col desiderio
di non nuocere al successo della sua Esposizione
e colla forte organizzazione del suo socialismo
intransigente, ma anche col suo temperamento e
colla influenza della tradizione dinastica ancora
tanto viva su di un Edmondo De Amicis che manifesta
un sacro orrore per l’idea repubblicana innanzi
al Tribunale militare, che doveva condannare a
dodici anni di reclusione il suo amico e compagno
di fede Filippo Turati!
</p>

<p>
L’ambiente politico-morale di Milano, sovraccitato
già in modo straordinario dalla morte e dai
funerali di Cavallotti e dalla rassegna delle forze
repubblicane e socialiste fatte nella commemorazione
solenne del cinquantesimo anniversario delle Cinque
Giornate — era tale che sarebbe stato miracolo se
i moti per la fame del resto d’Italia non vi avessero
ottenuto una forte ripercussione. Sarebbe bastato
<span class="pagenum" id="Page_244">[244]</span>
il contagio psichico, tanto più facile dove il
terreno è adatto, a determinarla<a class="tag" id="tag108" href="#note108">[108]</a>; l’uccisione di
Mussi doveva renderla inevitabile. L’imprudenza — altri
forse dirà il calcolo, se la reazione era
realmente <i>sospirata</i> — delle autorità politiche e
militari dovevano necessariamente riuscire agli episodi
sanguinosi di Maggio 1898. Nei quali, per
quante ricerche abbia fatte, non sono riuscito a
convincermi che vi abbia avuto parte principale la
teppa, come da qualcuno, che ha voluto erroneamente
scagionare Milano dei tumulti avvenuti, è stato
asserito<a class="tag" id="tag109" href="#note109">[109]</a>.
</p>

<p>
<span class="pagenum" id="Page_245">[245]</span>
</p>

<p>
La manifestazione primitiva del 6 Maggio fu
essenzialmente politica e tali rimasero le successive.
Così doveva essere. Se le condizioni d’Italia sono
tali che a giudizio di Saracco destano il <i>disgusto
del presente regime</i> — e testè gli fecero dire che
per salvare l’Italia si dovrebbe <i>ricondurre il senso
chiaro, esatto della moralità nella coscienza pubblica,
in basso e in alto</i><a class="tag" id="tag110" href="#note110">[110]</a> — non era evidente, non era
logico, che questo disgusto prorompesse in pubbliche
manifestazioni nella <i>capitale morale,</i> dove identiche
esplosioni, per cause minori, c’erano state altre volte?
Se questa volta si arriva alle barricate, che nessuno,
però, difende, la colpa è tutta delle autorità
politiche e militari, che agirono in guisa da
far sospettare che abbiano voluto le barricate per
arrivare alla reazione.
</p>

<p>
Per parte mia non esito ad aggiungere che se
le barricate rimasero indifese, se i moti non furono
più gravi ciò si deve al fatto che mancò assolutamente
ogni preparazione ed ogni direzione e sopratutto
al dissidio tra i socialisti e una borghesia
colta e repubblicana, che ha un obbiettivo determinato,
ma che ebbe tagliati i garretti dal socialismo,
che le sottrasse le masse. In queste poi poterono più
la tradizione, il temperamento, che non poteva
essere modificato in pochi anni, anzichè la propaganda
<span class="pagenum" id="Page_246">[246]</span>
sinceramente e costantemente antirivoluzionaria
dei socialisti; ed esplosero<a class="tag" id="tag111" href="#note111">[111]</a>.
</p>

<p>
La protesta di Milano fu essenzialmente politica
e morale; ma credo di avere dimostrato ad
esuberanza che non ebbe il menomo carattere di un
vero tentativo insurrezionale. Se a Milano, come
alcuni, a torto, pretendono, mancò l’influenza economica
nella determinazione della protesta, ciò tornerebbe
sempre a suo grandissimo onore. I socialisti
non deridono a sangue ogni giorno la quistione sociale
perchè alcuni socialisti la riducono a semplice
<i>quistione di stomaco?</i> Ebbene, diano tutta la loro
ammirazione a Milano che si leva in nome delle
più sante ed alte idealità!
</p>

<p>
In quanto alle sozze calunnie di chi disse i moti
di Milano e del resto d’Italia voluti e preparati dai
socialisti e repubblicani agli <i>ordini ed agli stipendi</i>
del Papa e della Francia, esse non meritano che il
più profondo disprezzo<a class="tag" id="tag112" href="#note112">[112]</a>.
</p>

<p>
<span class="pagenum" id="Page_247">[247]</span>
</p>

<p>
Quattro mesi di reazione non poterono modificare
l’ambiente politico e morale di Milano.
</p>

<p>
La <i>capitale morale</i> rimane uno scandalo per
alcune parti d’Italia ed un pericolo — se non si
vorrà trarre ammaestramento dagli avvenimenti — per
le istituzioni; si capisce perciò che ci sia qualche
nuovo Barbarossa, come venne chiamato chi ebbe
la triste ventura di spegnere Cavallotti, che la vorrebbe
annientata; si capisce ancora che ci sia chi
vorrebbe metterla sotto la <i>tutela affettuosa</i> dell’Italia.
</p>

<p>
Oh! il momento per togliere di mezzo questa
minaccia permanente alla tranquillità dello Stato,
di porre sotto tutela.... la <i>capitale morale</i> è veramente
opportuno! Quando all’estero, per nostra
incancellabile vergogna, si discute sulla convenienza
di porre l’Italia sotto la tutela dell’Europa perchè
non sa guarirsi dalla miseria e dall’analfabetismo,
che generarono il pericolo anarchico<a class="tag" id="tag113" href="#note113">[113]</a>, è giusto
<span class="pagenum" id="Page_248">[248]</span>
che ci sia all’interno chi voglia spento il focolaio
di benessere, di sana energia, di vera civiltà che
risiede in Milano!
</p>

<p>
Se i nuovi Barbarossa esprimessero il sentimento
della maggioranza degli italiani sarebbe segno che
l’Italia non potrebbe tollerare che una sua grande
città venisse chiamata la <i>capitale morale</i>....
</p>

<div class="chapter">
<p>
<span class="pagenum" id="Page_249">[249]</span>
</p>

<h2 id="cap14">XIV.
<span class="smaller">CONFRONTI</span></h2>
</div>

<p>
Si afferma di ordinario dalle persone che non
vogliono darsi la pena di comparare per riflettere
ed agire in conformità dei risultati ottenuti dalla
comparazione: i confronti sono odiosi. Dovrebbe
dirsi invece: i confronti sono dolorosi e vergognosi
per coloro che sono costretti a constatare la propria
inferiorità e per quanti furono e sono causa della
inferiorità stessa.
</p>

<p>
La comparazione che s’impone quando si è dato
il bando all’assoluto è di una indiscutibile utilità
nella politica, che vuole essere sperimentale perchè,
trovando termini di confronto con dati avvenimenti,
si acquistano elementi per una specie di giudizio di
appello, ammaestramenti ed indicazioni sulle conseguenze
non remote degli avvenimenti comparati a
seconda della diversità delle misure adottate di fronte
ai medesimi.
</p>

<p>
Non si deve tacere che nella comparazione e
nelle induzioni si deve andare guardinghi, perchè la
<span class="pagenum" id="Page_250">[250]</span>
diversità delle condizioni tra popolo e popolo ed
anche tra periodi diversi nella vita di una stessa
nazione, può indurre in errore e far formulare previsioni
che non si realizzano generando meraviglia
e disillusioni; ma, oltrecchè nella fase presente di
evoluzione la diversità delle condizioni è in continua
attenuazione tra i popoli europei, è innegabile che
la comparazione rimane come il metodo migliore
per fare della politica sperimentale, pur facendo riserve
sulle indicazioni che somministra e ricorrendo
a tutti i temperamenti nell’applicazione, che possono
essere suggeriti dalla conoscenza delle più salienti
diversità di condizioni.
</p>

<p>
Convinto della eccellenza di questo metodo, mi
pare che non si potrebbe conchiudere più opportunamente
questo studio sui tumulti della primavera
del 1898 e sulla conseguente reazione se non coi
confronti sul rispetto delle leggi e delle costituzioni,
sulla libertà lasciata ai cittadini, sulle misure adottate
dai vari Stati d’Europa in casi analoghi a quelli
italiani.
</p>

<p>
Se si dovesse prestar fede ai grotteschi apologisti
del vigente regime italiano, i quali non esitano
ad affermare che in fatto di libertà e di osservanza
della costituzione il nostro paese nulla ha da invidiare
agli Stati più liberi del mondo, e che arrivano
all’impudenza di dire che ne gode una maggiore
della Francia, si potrebbe stabilire un contrasto
stridente ed umiliante per noi, ponendo il paragone
tra l’Italia e la Svizzera, tra l’Italia e gli Stati
Uniti d’America; ma queste vanterie si devono
prendere per quello che sono: per ridicolaggini
divulgate con serietà o per ignoranza compassionevole
<span class="pagenum" id="Page_251">[251]</span>
o per insigne e interessata malafede. Perciò
rinunzio a qualunque paragone non solo con detti
Stati retti a repubblica, ma anche colle monarchie
scandinave, dove da anni i tumulti per cause economiche
e politiche sono sconosciuti è dove è illimitata
la libertà e tutto vi si discute: dal Re alla
organizzazione sociale; da questa alle compagine
nazionale<a class="tag" id="tag114" href="#note114">[114]</a>.
</p>

<p>
I nostri millantatori si avrebbero a male il paragone
tra l’Italia, paese a regime rappresentativo,
con la Germania o con l’Austria, stati semplicemente
costituzionali. Invece sono le due nostre alleate
che avrebbero giusto motivo di offendersi del
paragone. Il Cancelliere di Ferro, quando volle darsi
nelle braccia della reazione, prima contro i cattolici
e poscia contro i socialisti, si armò di leggi. Tra
noi invece vige da anni, intendiamoci, e non da
ieri soltanto, il cosidetto <i>piccolo stato d’assedio</i>, senza
<span class="pagenum" id="Page_252">[252]</span>
che leggi, e nemmeno i famosi decreti-leggi lo
abbiano autorizzato. Le leggi talora sono applicate
severamente in Germania; ma quando esistono queste
leggi, almeno ogni cittadino sa a che cosa attenersi
e a quali rischi si espone violandole. Tra noi l’arbitrio
sostituito sistematicamente alla legge produce in
tutti una incertezza ed un perturbamento, che sono
tra le cause maggiori della nostra decadenza politica.
</p>

<p>
In quanto a libertà di stampa e di riunione, chi
legge il <i>Worwärts</i> e gli altri giornali e riviste dei
socialisti, chi ha conoscenza delle conferenze innumerevoli
che si tengono in tutte le birrerie di Berlino
e della Germania, chi ha seguito l’ultimo congresso
socialista di Stuttgart, in cui si affermò la
dottrina collettivista da un lato e dall’altro si manifestarono
voti aperti per la repubblica e si lanciò
una sfida solenne all’Imperatore sulla famosa questione
degli scioperi — si convincerà che il confronto
non regge.
</p>

<p>
Non regge neppure coll’Austria, che siamo abituati
a considerare come sinonimo di dispotismo.
Ha certi freni la stampa e i sequestri qualche volta
colpiscono anche le riviste — ad esempio, Die Zeit
di Vienna; — ma c’è una misura, vi sono criteri
stabili. Non parliamo del diritto di riunione; quando
i socialisti austriaci promossero l’agitazione pel suffragio
universale a Vienna, si fecero dimostrazioni
di venti e quarantamila persone, che procedettero
ordinate per lo più.
</p>

<p>
Qualche volta ci furono colluttazioni, anche
gravi, colla forza; avvennero arresti e condanne
severe — conformi alle leggi; ma il governo austriaco
non pensò di sopprimere il diritto di riunione.
</p>

<p>
<span class="pagenum" id="Page_253">[253]</span>
</p>

<p>
Gravi tumulti in Austria sono avvenuti negli
ultimi anni e qualche volta fu proclamato lo Stato
di assedio, consentito dalle leggi. Ma nè per la
durata, nè per gli episodi che lo contrassegnarono
in Boemia per la questione recentissima delle lingue,
nè nell’Istria alcuni anni or sono, per l’altra analoga
delle tabelle bilingui, si rese odioso come in
Italia dal 1894 in poi. Nemmeno il più lontano
paragone è possibile per le condanne dei tumultuanti,
che furono mitissime anche quando andavano a
colpire i cittadini rei di manifestazioni anti-nazionali,
come fu il caso nei tumulti per le tabelle bilingui
nell’Istria. Chi avrebbe potuto immaginare che
l’Austria ci avrebbe dato lezioni di liberalismo e
di costituzionalismo?
</p>

<p>
Il paragone prediletto ai nostri monarchici
costituzionali è quello coll’Inghilterra. Essi ci tengono,
o meglio ci tenevano<a class="tag" id="tag115" href="#note115">[115]</a>, a dire che in Italia,
in grazia della <i>lealtà</i> di Casa Savoja e dell’affetto
popolare da cui è circondata, è stato possibile il
<span class="pagenum" id="Page_254">[254]</span>
godimento della massima libertà e del più perfetto
svolgimento del regime rappresentativo. Nulla, intanto,
di più grottescamente falso.
</p>

<p>
Il paragone, sotto tutti i punti di vista, non
regge ora; e non reggeva neppure pei tempi migliori
della libertà italiana.
</p>

<p>
Rimontando a sessant’anni or sono per la libertà
di stampa ed a più di settant’anni per il diritto di
riunione, per i criteri repressivi, per le condizioni
lavoratori, deisi potrebbe trovare qualche somiglianza
tra l’Inghilterra di allora e l’Italia odierna. Non
più oggi.
</p>

<p>
Due parole sulla libertà della stampa, che è
divenuta la libertà fondamentale: essa sola vale
quanto gli articoli più larghi di una carta costituzionale,
che possono rimanere lettera morta dove
c’è un esercito stanziale numeroso e disciplinato<a class="tag" id="tag116" href="#note116">[116]</a>;
essa sola sostituisce efficacemente ogni più severo
controllo sull’opera politica e morale del governo.
</p>

<p>
Per dare la misura di questa libertà di stampa
in Inghilterra, bisogna leggere la collezione del
<i>Truth</i>, del <i>Reynold’s News paper</i>, della <i>Modern Society</i>,
<span class="pagenum" id="Page_255">[255]</span>
dell’<i>Irish Weekly Independent</i>, del <i>Labour
Leader</i>, di altre riviste o giornali socialisti, repubblicani,
radicali e irlandesi. Indarno si cerca nella
storia dei processi da anni ed anni qualche cosa
che rassomigli all’applicazione dell’articolo 247 del
Codice penale e di altri articoli consimili. Le istituzioni
politico-sociali vi sono discusse e attaccate
con una violenza di linguaggio inaudita; la Camera
dei lords, nell’anno di grazia 1898, dal <i>Reynold’s
Newspaper</i> viene considerata come un’assemblea
di speculatori, di usurai, di ladri.... E non sono
meglio trattati la Regina e tutti i membri della
famiglia reale. Su i Re tutti d’Inghilterra, da Guglielmo
il conquistatore a Vittoria, circola liberamente
il libro di I. Morrison Davidson — <i>The New Book
of Kings</i>: Il nuovo libro dei Re — di cui si sono
fatte parecchie edizioni, e che riporta tutti gli
aneddoti più feroci e più scostumati che possano
discreditare le persone reali e le istituzioni monarchiche.
</p>

<p>
Questa non è la libertà che si esercita su coloro
che già appartengono alla storia — e che in Italia
sono sempre <i>sacre ed inviolabili</i>; — ma si esercita
piena, illimitata, sui contemporanei. Nel numero
del 17 aprile 1898, <i>Gracchus</i> scrive una lettera al
<i>Reynold’s News paper</i> nella quale dimostra il nessun
valore politico, intellettuale e morale degli illustri
parenti della Regina e della regina dice: «<i>Vittoria
ha schivato l’adulterio</i>. E sta bene: l’ammiriamo.
E l’ammiriamo in quanto, convinti del dogma
della ereditarietà, chiunque avrebbe giurato, che
essa avrebbe seguito la grossolana immoralità,
che caratterizza i suoi zii particolarmente....».
</p>

<p>
<span class="pagenum" id="Page_256">[256]</span>
</p>

<p>
Ma se la Regina viene risparmiata da <i>Gracchus</i> — nessuno
risparmia il Principe di Galles, ch’è
stato messo alla gogna nei Tribunali, nei giornali,
nei <i>meetings</i> — non la è da altri. Così l’<i>Irish
Weekly Independent</i> nel febbraio 1898 pubblicò un
articolo: <i>Is the Queen mad?</i> — La Regina è pazza? — dove
si facevano allusioni agli amorazzi antichi
della Regina con un suo prediletto e notissimo servitore,
che — si assicura — la confortò dopo la
morte del Principe-sposo Alberto. Nel numero
del 1º maggio, lo stesso giornale, ch’è illustrato,
in prima pagina, sotto il titolo: <i>A Jubilea Idyll</i> si
vedeva la Regina Vittoria, volante come una furia
orrida, con la face in mano, portar la guerra dapertutto,
mentre intorno e sotto di lei i cannoni che
scoppiano producono incendii, rovina e desolazione...
In Italia, un giornale fu sequestrato perchè mise in
caricatura... gli speroni del generale Pelloux!
</p>

<p>
Gli emblemi, i motti allegorici, che si portano
in processione, i discorsi che si pronunziano nei
<i>meetings</i> sono dello stesso genere; e questo genere
violento non è escluso dal Parlamento; dove, ad
esempio, il Wakley, direttore del <i>Lancet</i> e deputato
di Londra, domandando l’amnistia pei condannati
cartisti di Monmouthshire, chiama <i>traditori</i> i Re e
parla di <i>royal miscreants</i>, di <i>royal ruffians</i> — canaglie
reali, banditi reali...
</p>

<p>
Questi saggi di massima libertà di linguaggio,
che si potrebbero moltiplicare a piacere, rispondono
alla sciocca obbiezione che si sente spesso ripetere
in Italia: in Inghilterra si può concederla perchè
non se ne abusa. Ed a questa obbiezione rispose
qualche anno fa Pasquale Villari, senatore, conservatore
<span class="pagenum" id="Page_257">[257]</span>
ed ex ministro del regno, col seguente giudizio:
«La stampa più moderata usa in Inghilterra
un linguaggio che a noi parrebbe sovversivo, ma
che colà è giudicato prova di un vero spirito
conservatore. <i>Da noi si direbbe, che questo è un
eccitare i tumulti  colà si crede che questo sia
un conoscere i propri tempi....</i><a class="tag" id="tag117" href="#note117">[117]</a>».
</p>

<p>
E parliamo di tumulti e di sommosse, ch’è
quello che maggiormente importa.
</p>

<p>
La storia dell’Inghilterra — proprio per ismentire
anche su questo quei capi ameni i quali vogliono
stabilire certe differenze di trattamento politico in
ragione delle differenze di temperamento tra gli
italiani e gl’inglesi — è piena di tumulti e di sommosse
assai più gravi di quelli che abbiamo deplorato
in Italia nella primavera del 1898.
</p>

<p>
Se ci rifacciamo alla storia del primo quarto
di questo secolo, anche al di là della Manica riscontriamo
un periodo agitatissimo di fame, di prepotenze,
di tumulti, di repressioni, di reazione, che
nulla o ben poco ha da invidiare al nostro presente.
</p>

<p>
È il periodo dell’<i>ultratorismo</i> contrassegnato dal
sistema iniquo delle imposte, dalla niuna protezione
sociale ai lavoratori, dalla prevalenza megalomaniaca
e militaresca, dalla mancanza di libertà politica e
di giustizia penale. Fu la vergogna dell’Inghilterra
e scomparve più di settant’anni or sono.
</p>

<p>
Sorpasso sui tumulti del 1829 e accenno appena
a quelli che si riferiscono alla prima riforma, per
<span class="pagenum" id="Page_258">[258]</span>
fare comprendere a coloro che non conoscono gli
inglesi quale sia la <i>flemma</i> e il <i>rispetto</i> delle persone
e delle leggi di questi famosi anglo-sassoni.
</p>

<p>
Nel 1831, appena Lord Russell presentò il <i>bill</i>
di riforma, vi furono luminarie e dimostrazioni di
gioia. In Italia gli amici delle riforme si sarebbero
contentati di manifestare la propria soddisfazione
con degli evviva! In Inghilterra si sentì il bisogno
di una vigorosa sassaiuola contro i nemici del <i>bill</i>;
e la sassaiuola degenera in gravi tumulti dopo il
rigetto da parte dei lords (18 ottobre 1831). Si
fanno le elezioni generali sulla questione della riforma
e riescono favorevoli al <i>bill</i>; e allora, in
previsione della opposizione della Seconda Camera,
i lords vengono minacciati e scoppiano dappertutto
tumulti sanguinosi. Viene bastonato il duca di
Newcastle; schiaffeggiato il marchese di Londonderry;
gettato da cavallo il duca di Cumberland — un
membro della famiglia reale!
</p>

<p>
Si riesce ad immaginare che cosa avverrebbe
in Italia se casi simili si verificassero? Un milione
almeno di cittadini sarebbe gettato in galera; della
costituzione non rimarrebbe traccia; meno ancora
del disegno di legge. Cedere in Italia alla pressione
della piazza: vergogna! orrore! Nulla di tutto ciò
in Inghilterra. Il <i>bill</i> ebbe il suo corso e i <i>lords</i>,
ammoniti a scongiurare bufera più tremenda, non
osarono più respingerlo. Non solo: il Re — oh
scandalo! — favorevole al <i>bill</i>, annunziò che avrebbe
licenziato le persone di casa reale, che non si adoperassero
pel suo trionfo.
</p>

<p>
Ancora un dato interessante. Scoppia un altro
tumulto in Londra il 13 maggio 1833; un policeman
<span class="pagenum" id="Page_259">[259]</span>
viene ucciso, altri feriti. Ebbene, i giurati mandarono
assolto l’uccisore per <i>omicidio giustificato....</i>
In Italia, per Decreto reale, sarebbe stata soppressa
la giuria. Fermiamoci ai tumulti più caratteristici:
a quelli che si riferiscono al movimento <i>cartista</i>
durato dieci anni e più — dal 1837 al 1848. Ci
dobbiamo fermare a questi tumulti perchè hanno
qualche analogia coi nostri e per questo aneddoto
di dolorosa attualità.
</p>

<p>
Paolo Valera — oggi in carcere e ch’era vissuto
parecchi anni in Inghilterra — impressionato degli
avvenimenti italiani del 1893-94, volle fare conoscere
il movimento cartista in una serie di articoli
della <i>Critica sociale</i> raccolti in opuscolo con una
prefazione di Filippo Turati, nella quale si leggono
queste parole:
</p>

<p>
«Collo studio sul movimento chartista, noi squaderniamo
al lettore un brano di storia inglese
vecchio di mezzo secolo che varcando la Manica
e il Gottardo, si ringiovanisce, diventa quasi dell’attualità.
Più ancora: <i>diventa forse ad un dipresso,
la storia nostra di domani</i>»<a class="tag" id="tag118" href="#note118">[118]</a>.
</p>

<p>
Filippo Turati fu profeta. La storia di 60 anni
fa è divenuta la storia di oggi.... peggiorata. Niuno
lo sa meglio di lui, che soffre nella tetra cella
di Pallanza!
</p>

<p>
Peggiorata? Vediamo.
</p>

<p>
In Inghilterra ci furono condanne severissime
durante il movimento chartista; Iohn Frost ed alcuni
<span class="pagenum" id="Page_260">[260]</span>
altri furono condannati a morte: la pena fu commutata.
Ma queste condanne furono conforme alla
legge; non stati di assedio; non Tribunali militari;
non processi senza difesa e senza garanzia. Si vide
anzi questo caso strano: scambi di cortesia, di parole
di stima, di ringraziamenti tra.... giudici e
condannati. Cose dell’altro mondo!
</p>

<p>
Non solo questo; ma le condanne, dal punto di
vista della legalità, furono meritate e corrispondevano
esattamente ai reati commessi. È facile dimostrarlo
perchè i fatti abbondano.
</p>

<p>
In Inghilterra i tumulti non avvennero improvvisi
come in Italia; ma furono voluti e preparati.
Quando la <i>carta</i> chiesta dai riformatori
venne seppellita legalmente, cominciarono a prevalere
i così detti <i>cartisti della forza fisica</i>, la cui denominazione
dice chiaramente, che la violenza era
l’ingrediente principale del loro programma.
</p>

<p>
Non si trattava di chiacchiere. In quasi tutte
le officine d’Inghilterra si lavorava giorno e notte
a preparare picche a tre scellini e mezzo per una
per la rivoluzione di domani; e i capi volevano
che tutti preparassero armi e alle armi si addestrassero.
Il reverendo Stephens invitò le moltitudini
ad andare ai <i>meetings</i> con un pugnale nella
destra e una face nella sinistra; al <i>meetings</i> in
Ashton-Under Lyne, dopo una furiosa requisitoria
contro il Ministero Whig, domandò alla folla: <i>siete
armati?</i> Parecchi gli risposero con delle scariche
in aria. — <i>Va bene</i>, disse il ministro di Dio. <i>Buona
notte!</i>
</p>

<p>
Questi comizi notturni e con gli intervenuti
armati; dovevano allarmare naturalmente il governo,
<span class="pagenum" id="Page_261">[261]</span>
che li proibì. In questa proibizione di <i>meetings</i> con
esercizi militari illuminati dalle torce si vide un
insulto al popolo oppresso e una violazione della
costituzione; perciò anche alcuni, che deplorarono
le violenze dei <i>cartisti della forza fisica</i>, come Feargus
O’ Connor, si resero solidali con Stephens.
</p>

<p>
I motti sulle insegne e i discorsi che si tenevano
in questi comizi erano la prova lampante delle intenzioni
dei promotori ed organizzatori: erano schiettamente
rivoluzionari. Stephens si proclamava rivoluzionario
<i>fino al coltello</i> ed alla morte ed insegnava
che «riprendere le ricchezze male acquistate»
«non è altro che atto di giustizia». Parlando dei
padroni delle fabbriche, incitò la folla a coprire di
pece e di penne Iones (un padrone) ed a dargli
fuoco. Insegnò ai presenti come prendersi del pane:
«colla picca sul petto dite ai prestinai che alla
prossima volta vi prenderete la pagnotta colla
sua punta».... Il farmacista Pott — un altro fanatico
<i>cartista</i> — appendeva alle sue finestre palle
di piombo dorate con questa scritta: <i>pillole pei tories!</i>
</p>

<p>
Dalla preparazione si passò all’azione; e bande
armate, con un capo — Iohn Frost — con un programma
preciso, il 4 Novembre 1839 dettero l’assalto
a Newport. Vi fu conflitto con undici morti
e molti feriti; e fu questo l’avvenimento che dette
luogo nel 1840 alle severe condanne emanate dalla
giuria, di cui si fece precedente menzione.
</p>

<p>
In Italia non si può trovare un solo fatto, che
si possa paragonare a questo assalto di Newport;
eppure, data la diversità dei Codici, le condanne
pei tumulti di Sesto Fiorentino furono infinitamente
più severe. Volendo essere generosissimi coi nostri
<span class="pagenum" id="Page_262">[262]</span>
giudici militari e col governo che li mise a funzionare,
i reati maggiori avrebbero qualche lontana,
stentata, artificiosa analogia con quelli attribuiti a
Stephens. Ebbene, mentre i Rondani, i Turati, i De-Andreis,
i Chiesi, i Romussi, per articoli o discorsi
scritti e pronunziati alcuni anni prima e che erano
infinitamente meno eccitanti di quelli del prete inglese,
ebbero dai sedici ai sei anni di reclusione,
lo Stephens fu processato a piede libero e non ebbe
che <i>diciotto</i> mesi di carcere! In Italia, in mancanza
della pena di morte, lo avrebbero condannato al
massimo della reclusione o della galera e i giudici
sarebbero rimasti dolenti di non potergli dare gli
anni di vita di Matusalem per appioppargliene novecento...
</p>

<p>
I tumulti del periodo <i>cartista</i> non durarono un
mese o un anno, ma con maggiore o minore intensità
si riprodussero per dieci anni: la fame li
rese acuti nel 1842, quando si assaltarono e saccheggiarono
anche le <i>Workhouses</i>. Dettero luogo al
cosidetto processo <i>mostruoso</i> dei 59, durante il quale
ci fu il discorso lunghissimo, commovente e convincente
di O’ Connor, che indusse i giudici a dichiarazioni
pubbliche di stima e di simpatia verso
gli accusati. Si ebbe la sentenza; ma ne venne sospesa
l’esecuzione per un errore di forma: l’Inghilterra
non ha una Cassazione disciplinata! Il
processo non venne ripreso perchè il governo non
se ne occupò più. «I Ministri, dice Valera, avevano
fiutata l’opinione del paese contraria a questi
processi contro le manifestazioni del pensiero».
</p>

<p>
La diversità dei criteri di governo, del rispetto
per la libertà, per le leggi e per la costituzione tra
<span class="pagenum" id="Page_263">[263]</span>
l’Inghilterra e l’Italia, in questi dolorosi casi risulta
all’evidenza dalla differenza tra i generali preposti
alla repressione. Conosciamo i nostri Bava Beccaris,
gloriosi vincitori all’interno; il Valera, e fece bene,
ci presentò il generale Napier, che fu mandato a
schiacciare il <i>cartismo</i> in undici contee settentrionali.
Il generale Napier fece il suo dovere di soldato;
ma quale uomo fosse, si può scorgere dal modo come
pensava. Dei tumulti riteneva responsabili i governanti
e malediceva coloro ch’erano causa delle
guerre civili. Le insurrezioni, egli diceva, non sono
provocate dai capi del <i>cartismo</i>, ma dal debito nazionale,
dalle leggi sui cereali, dalle nuove leggi
sulla carità pubblica. Il <i>cartismo</i> è il prodotto della
ingiustizia dei Tories e della imbecillità dei whigs.
Sferzava i magistrati pusillanimi che divenivano
leoni dietro le baionette dei soldati. Deplorava che
il Parlamento avesse votato 12,000 sterline per le
scuderie reali, mentre altrove si moriva di fame.
Sconsigliava l’arresto di O’ Connor e voleva che si
dasse la <i>Carta</i>. E concludeva: <i>È crudele ed inutile
sopprimere la vita per delle idee. Non è giustizia, è
barbarie, è vendetta di partito dominante. Magistrati,
lords, duchi</i> <b>sono tutti assetati di sangue</b>.
</p>

<p>
Ecco in bocca ad un generale la frase, che
doveva procurare sei anni di reclusione a Gustavo
Chiesi...
</p>

<p>
Tutto questo sfata l’umoristica ed accreditata
leggenda sul carattere inglese e prova a luce meridiana
che gli inglesi abusano più dei latini della
libertà di parola; che gl’inglesi tumultuano tanto
frequentemente quanto gl’italiani quando soffrono
ed hanno fame.
</p>

<p>
<span class="pagenum" id="Page_264">[264]</span>
</p>

<p>
Se le cose procedono diversamente, in ultimo,
in Inghilterra e in Italia, egli è che le moltitudini
inglesi sanno farsi rispettare e difendono la libertà.
Pare che essi abbiano letti i commentarî di Blackstone
e vi abbiano imparato che il popolo ha il
diritto di manifestare la sua volontà primo colla
petizione, secondo colla rimostranza, terzo colle armi.
Così il Valera.
</p>

<p>
Se le moltitudini sono impregnate dallo spirito
di Blackstone, i governanti, in generale, da oltre
cinquant’anni in qua, sono del pari convinti che il
loro dovere è quello di rispettare i diritti del popolo.
E rispettandoli, sanno di fare un buon affare
nello interesse sociale e delle classi che rappresentano.
Se ne dimenticano qualche volta ed avvengono
allora perturbamenti gravissimi. Tale quello della
<i>domenica sanguinosa</i> (13 Novembre 1887), quando
la polizia volle impedire, la riunione di un <i>meeting</i>
in Trafalgar-Square e il popolo scatenossi come una
furia su Londra, provocando conflitti sanguinosi,
devastazioni di ogni genere. Così avviene sempre,
ogni volta che la polizia interviene per impedire
una manifestazione; il suo intervento in Italia come
in Inghilterra genera la sommossa. La sua assenza
è la migliore garanzia dell’ordine, sia in Italia come
in Inghilterra. Roma vide trentamila cittadini protestare
pacificamente per l’assassinio <i>Frezzi</i> con
tanto ordine e con tanta compostezza, quanta se ne
può riscontrare a Londra durante le più ordinate
e pacifiche manifestazioni. Mancava la polizia<a class="tag" id="tag119" href="#note119">[119]</a>.
<span class="pagenum" id="Page_265">[265]</span>
E ci fu in Parlamento chi trovò da rimproverare
all’on. Di Rudinì questo atto politico e questo rispetto
alla legge e ai diritti dei cittadini!
</p>

<p>
I nostri monarchici — distinzione, onestamente,
non si potrebbe fare fra la <i>destra</i> e la <i>sinistra</i> — messi
colle spalle al muro dalla eloquenza dei fatti,
non si danno per vinti e dopo aver blaterato per
tanto tempo sulla solidità delle nostre istituzioni e
sulla popolarità della nostra monarchia, confessano
umiliati che ciò che riesce innocuo in Inghilterra,
dove la monarchia ha secolari radici, non si può
consentire in Italia, dove le istituzioni vigono appena
da mezzo secolo.
</p>

<p>
L’obbiezione, mentre li umilia, perchè sfronda
molte aureole, si mostrerà che è infondata da un
altro punto di vista. Ma prima di venire a questa
dimostrazione, ce n’è un’altra da fare, ricorrendo
alla storia e alla vita politica del Belgio.
</p>

<p>
La dinastia che regna nel Belgio non vanta la
durata della Sabauda: è nata ieri — nel 1830; le
istituzioni presenti non godono del benefizio della
tradizione come le inglesi. Le condizioni, adunque,
vi sono molto rassomiglianti a quelle dell’Italia. Ed
ecco che cosa ci apprende la storia e la vita politica
del Belgio.
</p>

<p>
<span class="pagenum" id="Page_266">[266]</span>
</p>

<p>
Non discutiamo sul diritto di associazione e di
riunione; una sola parola lo qualifica: è illimitato
per tutto e per tutti — pei socialisti e pei clericali,
pei monarchici e pei repubblicani. Bandiere rosse,
fiori e nastri rossi, <i>marsigliese, carmagnola</i>, ecc.,
sono ingredienti immancabili d’ogni comizio republicano
o socialista e nel quale la polizia brilla per
la sua assenza: perciò vi mancano del pari i disordini.
E si grida <i>Viva la repubblica!</i> nei comizi,
come lo si grida alla Camera dei Deputati, dopo che
vi entrarono i socialisti.
</p>

<p>
Altrettanto illimitata è la libertà di stampa.
Giornali e riviste pubblicano continuamente articoli
contro il Re, contro la famiglia reale, contro l’esercito,
contro tutte le istituzioni e contro tutti gli
individui dichiarati in Italia sacri, inviolabili, intangibili
e che sarebbero tra noi severamente puniti
come <i>sovversivi</i>. Là passano inosservati in tempi
ordinari; ed anche all’indomani dei gravissimi tumulti
del 1886, il De Fuisseaux — un <i>sovversivo</i>
per eccellenza — potè pubblicare un giornale, il
cui semplice titolo tra noi costituirebbe un reato:
<i>La repubblique belge</i>.
</p>

<p>
La misura vera di questa illimitata libertà di
stampa viene data da ciò che si scrive sulla vita
pubblica e privata del Re e della famiglia reale.
</p>

<p>
Non esiste l’ipocrito rispetto alla formola menzognera:
<i>il re regna e non governa</i>, e al Re si fanno
rimontare le responsabilità tutte che tra noi si preferisce
addossare ai ministri responsabili. Ci vorrebbe
un volume, per riassumere soltanto ciò che
si è scritto nella forma più violenta contro Leopoldo
II a proposito del Congo; a lui si fa colpa
<span class="pagenum" id="Page_267">[267]</span>
anche di qualche inezia: De Fuisseaux lo attaccò
vivacemente nel celebre <i>Catechismo del popolo</i> perchè
venne annullata la decisione del Comune di
Lacken, che lo sottoponeva all’imposta come qualunque
altro cittadino<a class="tag" id="tag120" href="#note120">[120]</a>. Questi attacchi sono divenuti
violenti nell’està del 1898 per il progettato
porto militare di Bruges, combattuto aspramente
alla Camera dei Deputati da Anseele come una impresa
di Re Leopoldo. Su questo porto militare
un giornale di Bruxelles pubblica un articolo dal
titolo caratteristico: <i>Un roi encombrant</i> nel quale
riassumeva i pareri assai violenti contro il Re di
altri giornali — tra i quali <i>La Patrie</i> e <i>Le bien
public</i>, monarchici e clericali.
</p>

<p>
Meno male se il Re lo si attaccasse soltanto
come capo dello Stato; ma lo si tratta peggio nella
sua vita privata. Così nel <i>Peuple</i> (15 Settembre 98)
leggevasi un articolo sul <i>Pericolo congolese</i> nel quale
lo si consigliava di andarsene nel Congo e costatava
con rammarico che egli <i>preferiva di andare a
Parigi per trovarvi Emilia d’Alençon e Cleo de
Merode</i>. Il Bertrand aveva già accennato alle relazioni
scandalose di Leopoldo II con Madame Ieffries.
Al Re non si rinfacciarono soltanto le debolezze per
le <i>cocottes</i> parigine, ma gli si rimproverò di essere
associato negli utili di una <i>bisca</i> ad Anderme e che
stava fondando ad Ostenda un gran Casino da
giuoco — uso Montecarlo — insieme al suo amico
e protetto Colonnello North.
</p>

<p>
Ebbene: Leopoldo II non richiese la punizione
degli autori di questi scritti pubblicati nel Belgio e
<span class="pagenum" id="Page_268">[268]</span>
vendicossi domandandone il sequestro quando vennero
riprodotti in Germania dal <i>Proletario</i> e dall’<i>Eco</i>
di Amburge<a class="tag" id="tag121" href="#note121">[121]</a>. Chi vuol sapere come vengono
trattati i suoi congiunti, legga l’opuscolo di
Bertrand: <i>Leopoldo II e la sua famiglia</i>. Vi è detto,
ad esempio, che il Conte di Fiandra è un vero
<i>tipo di degenerato</i>, che gode di un appannaggio di
L. 200,000 per la sola ragione ch’è fratello del re;
e <i>ancora ciò non è provato, perchè nel Belgio la ricerca
della paternità è interdetta</i>.
</p>

<p>
Non mi permetto di riprodurre ciò che si scrive
nei manifesti e nei giornali del movimento antimilitarista,
perchè, trattandosi di una istituzione che
vive e funziona anche tra noi, darebbe occasione
al Fisco d’infierire; potrà aversene un’idea leggendo
tutta la collezione della <i>Caserne</i> e del <i>Peuple</i> di
Bruxelles.
</p>

<p>
L’eccitamento all’odio di classe e il discredito
delle istituzioni vi sono versati a piene mani. Preferisco
arrivare ai tumulti, ai processi ed alle condanne,
che hanno analogia con quelli ultimi d’Italia.
</p>

<p>
Non rievocherò la lotta per il suffragio universale,
strappato al governo ed al Parlamento clericale
per mezzo di un atto veramente rivoluzionario:
lo sciopero generale. Gli animi erano eccitati, la
<span class="pagenum" id="Page_269">[269]</span>
situazione molto tesa: a Bruxelles e nelle altre città
del Belgio migliaia e migliaia di operai in isciopero
domandavano minacciosamente il diritto al voto e
gridavasi a perdifiato: <i>Viva la repubblica!</i> Non stati
di assedio, non arresti, non processo. Fu arrestato
uno dei capi ed organizzatori dello sciopero, Emilio
Vandervalde; ma per una sola notte!
</p>

<p>
Mancarono i tumulti, perchè mancò la provocazione
e mancò l’intervento della polizia. Ci furono
altra volta i tumulti e furono tremendi e dettero
occasione a condanne severe: furono quelle dell’<i>Année
terrible</i> del Belgio, l’anno 1886.
</p>

<p>
In quest’<i>année terrible</i>, ripeto, ci furono condanne
severe: a vita, a 15 anni di lavori forzati,
ecc., per i fatti dei dintorni di Charleroi. Ma tutto
per le vie ordinarie, per mezzo dei giurati, senza
stato di assedio e senza tribunali militari, non
ostante che nel momento della repressione tutti i
poteri fossero stati accentrati nelle mani del generale
Vandersmissen.
</p>

<p>
Non ostante queste condanne severe, che suscitarono
la generale indignazione, nessuno oserebbe
paragonarle a quelle italiane dell’anno 1898, di fronte
alle quali risulterebbero assai più miti; e soprattutto
giuste.
</p>

<p>
I tumulti furono cagionati dallo sciopero tra
i minatori, cominciato il 25 Marzo a Fleurus.
</p>

<p>
Si riproducono al vero le scene di <i>Germinal</i> e
di <i>Happe-Chaire</i> e divengono persone vive i tipi dei
capolavori di Zola e di Lemonnier. Le bande degli
operai gridando: <i>Viva la repubblica!</i> cantando la
marsigliese, seguendo le bandiere rosse, percorrono
eccitatissime il paese; pregano, minacciano, impongono
<span class="pagenum" id="Page_270">[270]</span>
lo sciopero e dalle miniere di carbone lo comunicano
alle vetriere.
</p>

<p>
Da principio il governo non interviene; ma il
suo intervento diviene una vera necessità di ordine
sociale. Sono gli scioperanti armati di revolver, i
primi a far fuoco a Gilly sulla guardia civica il 27
Marzo. A Roux, poco dopo, la truppa fa fuoco, ma
per difendere uno stabilimento, che gli scioperanti
si ostinavano a voler prendere per distrurlo.
</p>

<p>
Di che cosa fossero capaci i tumultuanti, si
vide in diversi punti. Vi furono scene dì orrore
vero e se ci si attenesse alle descrizioni che ne dettero
i monarchici e i clericali, si potrebbe credere
alla calunnia suggerita dalla passione di parte; invece
sono gli scrittori socialisti che confessano i
saccheggi, i ricatti, le distruzioni, gl’incendi vandalici
degli scioperanti di Marzo<a class="tag" id="tag122" href="#note122">[122]</a>. Ciò che fecero
da Baudoux, un industriale odiato per i perfezionamenti
introdotti nell’industria vetraria, fu incredibile.
Una banda ubbriacata di saccheggio e di
distruzione, dicono Vandervelde e Destrèe, incendiò
tutto lo stabilimento, e saccheggiò l’abitazione del
Baudoux, mentre una folla immensa assisteva indifferente,
senza prestare soccorso ed aiuto di sorta.
Al seguito degli scioperanti, aggiungono gli stessi
scrittori socialisti, sbucarono dalle loro tane oscure
tutte le bestie immonde, i vagabondi, i pregiudicati,
i malfattori, che si fanno innanzi in ogni movimento
sociale (pag. 69 e 70).
</p>

<p>
<span class="pagenum" id="Page_271">[271]</span>
</p>

<p>
Scene analoghe non si videro in Italia; ma ciò
che rende veramente caratteristica la differenza fra
i tumulti del Belgio e quelli italiani fu sopratutto
la causa.
</p>

<p>
Si sa che la fame fu la grande sobillatrice fra
noi. Nel Belgio i minatori soffrivano alquanto; ma
non in modo eccezionale da spiegare i barbarici
eccessi menzionati. Destrèe e Vandervelde confessano:
<i>questo sciopero sembrava che non avesse alcuna
ragione particolare; era diretto contro gli speculatori,
contro il Governo, contro la Società, contro chiunque...</i>
Era una solenne protesta sociale! C’era ignoranza
profonda nel popolo sollevato, che non sapeva ciò
che voleva.... <i>C’era nella sommossa un desiderio
brutale, feroce, incosciente di godimento e di ricchezza.</i>
</p>

<p>
Da particolare a particolare, questo si chiama
furto. Ma da classe a classe, da nazione a nazione,
ciò cambia carattere e costituisce il preludio delle
grandi rivoluzioni sociali (pag. 65 e 66).
</p>

<p>
E meno male se gli scioperanti fossero stati i
soli minatori; ma i vetrai, continuano i due scrittori
socialisti, non erano miserabili e non avevano
alcuna seria ragione per porsi in isciopero. Forse
si sono esagerate le loro buone condizioni; ma ciò
non pertanto esse erano soddisfacenti: <i>la maggior
parte avevano una casa, dei risparmi, godevano di
un certo comfort, erano una specie di aristocrazia
nelle classi operaie e avrebbero dovuto rimanere estranei
allo sciopero</i> (pag. 67).
</p>

<p>
A Milano, a Napoli, a Firenze, nessuno dei condannati
si trovò nelle condizioni dei saccheggiatori
e degli incendiari del Belgio; ma le condanne non
furono inferiori. Nel Belgio sembrarono enormi le
<span class="pagenum" id="Page_272">[272]</span>
condanne di Charleroi, da sei mesi di prigione al
disotto, per oggetti rubati negli scioperi e ci fu uno
scoppio d’indignazione perchè un Gillet fu condannato
ad <i>otto giorni</i> di carcere perchè trovato possessore
di un pugnale e perchè minacciò un maggiore
dell’esercito. In Italia gli <i>otto giorni</i> sarebbero
divenuti <i>otto anni</i> di reclusione; e nessuno se ne
sarebbe sorpreso!
</p>

<p>
Ma la iniquità delle condanne italiane diventa
spaventevole quando si paragonano a quelle inflitte
nel Belgio agli elementi intellettuali, ritenuti inspiratori
e promotori diretti o indiretti dei tumulti.
Alfredo De-Fuisseaux, che col suo <i>Catechismo del
Popolo</i>, vendutosi a molte decine di migliaia di copie,
aveva certo eccitato moltissimo gli animi, venne
condannato a <i>sei mesi</i> di prigione dalla Corte di
Assise di Bruxelles. Il 4 Giugno, innanzi al giurì
di Gand, comparve E. Anseele sotto l’accusa di avere
attaccato la forza delle leggi e di avere oltraggiato
il Re per un articolo pubblicato nel <i>Vooruit</i> nel
quale si scongiurarono le madri di scrivere ai loro
figli dell’esercito perchè non tirassero sugli operai
in isciopero e per un discorso pronunziato in un
comizio nel quale, volto agli operai, consigliando la
calma, aveva detto: se voi vi esaltate, il governo
non domanderebbe di meglio che massacrare; <i>e in
questo giorno vi sarebbe festa al palazzo dell’arcivescovo
di Malines ed al castello di Leopoldo II,</i>
<b>assassino I....</b> Anseele confessò di avere pronunziato
queste parole a fine di bene e nel momento
dell’eccitamento; venne assolto e condannato a <i>sei
mesi</i> di prigione per la prima accusa!
</p>

<p>
<span class="pagenum" id="Page_273">[273]</span>
</p>

<p>
<i>Sei mesi</i> di prigione nel Belgio a chi afferma
che il capo dello Stato avrebbe fatto festa per il
massacro del popolo, a chi chiama <i>assassino</i> il Re!
li hai ben meritati i tuoi <i>dodici anni</i> di reclusione,
tu, Filippo Turati, che non pensasti mai d’insultare
atrocemente il sovrano d’Italia e che profferisti parole
di pace, tali riconosciute dai tuoi avversari!
</p>

<p>
Non basta. Si assicura già che il governo prenderà
l’iniziativa di una legge che dichiarerà nulli
i voti dati ai condannati politici.
</p>

<p>
E nel Belgio? Anseele, proclamato candidato in
Bruxelles nell’ottobre 1886, viene messo in libertà,
affinchè possa sostenere la campagna elettorale.....
Rientra in prigione, perchè non eletto.
</p>

<p>
Le origini dello sciopero e dei successivi tumulti
e gli episodi che li accompagnarono, i processi — tutto
contribuisce a stabilire la maggiore gravità
dei fatti del Belgio. Eppure non venne proclamato
lo stato d’assedio, non sottratti gli accusati ai giudici
legittimi, non proposta alcuna misura restrittiva
delle libertà di stampa, di associazione, di riunione,
non pensata alcuna diminuzione del diritto elettorale.
</p>

<p>
Appena un mese dopo i tumulti, il 25 e il 26
Aprile, il partito socialista belga potè riunirsi liberamente
a congresso a Gand ed una colossale manifestazione
in favore dei condannati potè farsi in
Agosto a Bruxelles, dove già si era esasperati perchè
il borgomastro Buls — senza ingerenza del governo — l’aveva
proibita in Giugno; e solenni manifestazioni,
punite in Italia, come apologia di reati, si
svolsero pacificamente in tutte le città del regno.
</p>

<p>
Questo avviene nel Belgio, dove la dinastia dei
Coburgo regna da sessant’anni appena ed è straniera
<span class="pagenum" id="Page_274">[274]</span>
e non crede di avere speciali benemerenze per la
liberazione e per l’unificazione del paese...
</p>

<p>
In Italia... in Italia, — ricordiamolo, per attenuare
l’amarezza che suscita la reazione e l’abbiezione
presente, in altri tempi non si procedeva come
si procede al giorno d’oggi. Era maggiore il
rispetto delle leggi, lo Statuto pareva cosa viva, vi
si godeva di un <i>minimum</i> di libertà indispensabile
in uno stato civile contemporaneo. Le radici
delle istituzioni non erano e non potevano essere
più profonde che oggi non siano e le scosse erano
forti; ma la reazione, dopo Aspromonte, dopo il
massacro di Torino — allora il Re licenziò il ministro
che l’aveva consumato — dopo Mentana, dopo
i tentativi insurrezionali e le cospirazioni del periodo
1869-71, non raggiunse mai l’intensità e la
sfacciataggine di quella odierna.
</p>

<p>
Non rievocheremo i ricordi dei tempi delle lune
di miele del popolo collo Statuto, quando Didaco
Pellegrini, eletto mentre era in prigione per reato
politico — 2 Dicembre 1848 — venne convalidato e
liberato; ma è bene ricordare questo episodio, che
si riferisce al periodo più burrascoso della nostra
storia. Si era nel 1867 ed a Firenze, appena conosciuto
l’arresto di Garibaldi a Sinalunga, una dimostrazione
imponente protesta; e protesta con intendimenti, che
non ebbero mai i tumultuanti del 1898 nè a Milano,
nè altrove; infatti si disarma il picchetto di Guardia
nazionale a Palazzo vecchio e si saccheggiano due
botteghe di armaiuoli; un brigadiere di P. S. viene
ucciso e diciotto agenti feriti. Nulla seguì che possa
paragonarsi alla reazione odierna.
</p>

<p>
<span class="pagenum" id="Page_275">[275]</span>
</p>

<p>
Ma il guasto odierno è immenso e nella speranza
di suscitare un salutare risveglio, è necessario
che si tracanni sino all’ultima stilla il fiele dei
confronti storici.
</p>

<p>
Faremo l’ultimo, che riuscirà amarissimo ai bigotti
della monarchia sabauda e che farà rinnovare
l’accusa sciocca di leso patriottismo contro chi lo
pone: quello col governo borbonico — col <i>governo
negazione di Dio</i>.
</p>

<p>
Nel mezzogiorno, il popolo ha posto già il confronto;
e quando certi movimenti della pubblica
opinione esistono, il dissimularseli non sarebbe che
una ipocrisia, una menzogna pericolosa. Il popolo
ha posto tanto il paragone, che deve riuscire la più
degradante condanna della presente reazione, che
il poeta dialettale notissimo, Ferdinando Russo, la
sua canzone per Piedigrotta — per la festa più popolare
di Napoli, la festa nella quale si espande
l’anima del popolo, la fa seguire dal ritornello:
<i>Franceschiello, Franceschiè</i>....
</p>

<p>
C’è chi s’indigna ed approva il sequestro di
una canzonetta, che per bocca di un <i>tipo di plebeo
sordidamente ignorante si aggira su questo ignobile
tema:</i> <b>Si stava meglio sotto il Borbone</b><a class="tag" id="tag123" href="#note123">[123]</a>.
Questa indignazione è del tutto inopportuna o va
riserbata tutta, intera, contro i governanti, che hanno
fatto strazio dell’Italia ed hanno reso possibile il
paragone<a class="tag" id="tag124" href="#note124">[124]</a>.
</p>

<p>
<span class="pagenum" id="Page_276">[276]</span>
</p>

<p>
Ma è proprio possibile questo confronto?
</p>

<p>
Chi non tiene conto delle mutate condizioni
psicologiche, dei progressi politici e intellettuali, dapertutto
compiutisi, nega la possibilità di questi confronti,
soprattutto perchè non trova oggi in Italia
notizia di fucilazioni, che furono tanto frequenti nel
regno delle due Sicilie. Costoro non hanno senso
storico e dimenticano che Ferdinando II, se oggi
governasse ancora a Napoli, non sarebbe quello di
sessanta anni fa, anche senza essere stato costretto a
trasformarsi da alcuna rivoluzione. I Borboni di
Francia, rimessi sul trono dalla Santa Alleanza, non
si sognarono mai di potere cancellare la storia — questa
stolta idea non albergò che nella mente del
<span class="pagenum" id="Page_277">[277]</span>
Re di Sardegna — e non ostante gli orrori del <i>terrore
bianco</i>, nei primi momenti della restaurazione,
non credettero mai più di potere riprendere quei
diritti assoluti che con Luigi XIV confusero lo Stato
colla persona del Re. Dopo l’assassinio del Duca di
Berry, i reazionari rovesciarono il Decazes chiamandolo
complice di Louvel: <i>il principe</i>, dicevano,
<i>è stato pugnalato da una idea liberale</i>. Ma fu cosa
transitoria; e durò meno di quella stessa reazione
che in termini identici accusò Zanardelli e Cairoli di
avere armato il pugnale di Passanante. La ragione
dei tempi s’impose, sotto la restaurazione, in guisa
che i più convinti monarchici, che altra volta non
si scandalizzarono delle Saint Barthelemy e delle
Dragonnades, per bocca di Demarcay e di Casimir
<span class="pagenum" id="Page_278">[278]</span>
Perier protestarono fieramente per avere visto i
dragoni caricare la folla inoffensiva; questa ragione
dei tempi indusse anche i legittimisti a protestare
contro la soppressione di un giornale e l’arresto del
suo direttore Robert, rese gigante Manuel in Parlamento
sotto la restaurazione e mentre assicura la
popolarità al mordace Paul Louis Courier, induce i
De Remusat, i Thiers a protestare in difesa della
libertà della stampa contro le ordinanze di Luglio.
</p>

<p>
Questa stessa ragione dei tempi, che comincia
ad imporsi alla Russia e s’imporrà alla Turchia,
non ostante la protezione dell’Imperatore di Germania,
avrebbe trasformato Ferdinando II, che si
sapeva Re per diritto divino e che nulla credeva
dovesse al popolo. Che cosa avrebbe fatto Re Bombase
il popolo, colle sue battaglie e coi suoi sacrifizî, lo
avesse creato Re d’Italia?
</p>

<p>
Un parallelo tra le condizioni odierne e quelle
del regime borbonico non si può porre in Sicilia,
nè prima del 1848. Non in Sicilia, per lo stesso
motivo per cui delle istituzioni e della educazione politica
inglese non se ne può giudicare vedendole alla
prova in Irlanda. Non prima del 1848, perchè il reame
di Napoli era vissuto al difuori delle correnti innovatrici
europee e della ferocia politica era meno responsabile
di quella identica che il governo del
Regno di Sardegna spiegò sino a quell’epoca verso
la <i>Giovine Italia</i> o verso i liberali del 1821.
</p>

<p>
Non possono sorprendere anche dopo il 1848 le
fucilazioni ch’erano nei codici non solo, ma nella
coscienza pubblica. Sarebbero uno spaventevole
anacronismo oggi in Italia pei reati politici, quando
la pena di morte è stata abolita per gli assassini
comuni efferati e pei parricidi.
</p>

<p>
<span class="pagenum" id="Page_279">[279]</span>
</p>

<p>
Comunque, tale quale la consentivano i tempi e
le istituzioni politiche, l’azione del governo borbonico
dopo il 1848 nel continente napoletano non
perde nel paragone con quello del governo italiano
nel 1898. Questo insegnano i fatti, che desumo dalle
sorgenti più ortodosse per patriottismo o per italianità<a class="tag" id="tag125" href="#note125">[125]</a>.
</p>

<p>
Ricordiamo e confrontiamo. L’avvenimento più
clamoroso contro i Borboni fu il sangue versato in
Napoli il 15 Maggio 1848. Si disse che Ferdinando II
per fare sorgere le barricate ed avere pretesto alla
repressione, si sia servito di agenti provocatori. L’accusa
trova oggi smentita nella <i>Nuova Antologia</i> per
bocca del Masi, e la si deve considerare come una
calunniosa fandonia.
</p>

<p>
Più interessanti sono gli episodi che si svolsero
nella triste giornata e che la seguirono.
</p>

<p>
Il 15 Maggio, in Napoli, si contavano 79 barricate
vere — e non uso Milano — con difensori armati,
che sparavano ed ammazzavano — difensori che
nessuno potè vedere a Milano: la forza non potè
acchiapparne uno solo!
</p>

<p>
Verso le 11 e mezza i primi colpi erano tirati;
alla caduta di un granatiere e di un capitano della
guardia, il fuoco si accende ben nutrito. Michelangelo
Ruberti fa tirare da Sant’Elmo sulla città; ma
<span class="pagenum" id="Page_280">[280]</span>
a polvere — i cannoni sparavano a mitraglia nelle
strade di Milano. Un maggiore, sei ufficiali e ventuno
soldati vennero uccisi; due colonnelli, undici
ufficiali, centottantuno soldati feriti con arma da
fuoco. Queste sono, del resto, le perdite dei soli
<i>Svizzeri</i>; non vi sono comprese quelle della guardia
reale e degli altri corpi militari. A Milano un solo
soldato fu ucciso; e nessuno può assicurare che lo
sia stato dai tumultuanti.
</p>

<p>
Dalle perdite delle truppe si dovrebbe argomentare
che a Napoli gl’insorti — insorti veri — abbiano
dovuto avere perdite enormi; e Nisco calcola
che i morti siano stati 500, tra cui 19 donne;
ma l’esagerazione è evidente. Più ragionevole
pare quindi la cifra che altri dà di 132 morti e
600 feriti tra l’una e l’altra parte. Di poco quindi,
in una vera battaglia, sarebbero stati superati i caduti
di Milano.
</p>

<p>
D’Hervey Saint-Denis — un borbonico — afferma
che durante la lotta nessun cittadino inoffensivo
fu colpito se non a caso. A Milano quasi tutti
gli uccisi erano cittadini inoffensivi: non ne fu trovato
uno solo armato. Mac Farlane scriveva a lord
Aberdeen che il Re avesse detto ad un generale che
chiedeva istruzioni: <i>risparmiate i miei sudditi, fate
prigionieri, non uccidete!</i> Mettiamo in quarantena
questa pietà di Re Bomba, perchè affermata da uno
straniero — uno scultore — stipendiato dal governo
borbonico; mettiamola in quarantena, quantunque
siano numerose le prove della sincerità della pietà di
Ferdinando II, ma c’è un atto che fa onore al tatto
politico di Ferdinando II e che da nessuno è messo in
dubbio: <i>800 prigionieri furono lasciati liberi
<span class="pagenum" id="Page_281">[281]</span>
all’indomani del 15 Maggio!</i> Quest’atto non compensa la
fucilazione dei 27 prigionieri presi coll’arma alla
mano, fatta eseguire dal Conte d’Aquila?<a class="tag" id="tag126" href="#note126">[126]</a> Qui manca
il termine di paragone per l’Italia... Allora come
oggi venne proclamato lo stato di assedio; ma quanta
differenza, a disdoro dell’Italia una, libera!
</p>

<p>
Ecco il decreto del Maresciallo Labrano — il
Bava Beccaris del tempo — se si può insultare la
memoria di un uomo con questo paragone.
</p>

<p>
L’art. 1 istituiva una Commissione inquirente.
</p>

<p>
L’art. 2 diceva: «La Commissione ha l’incarico
d’inquisire su tutti i reati contro la sicurezza
interna dello Stato e contro l’interesse pubblico <i>che
sono stati commessi dal 1º Maggio</i> in poi e che si potranno
commettere fin che dura lo stato d’assedio.
</p>

<p>
Art. 3. Dopo l’inquisizione, la Commissione rimetterà
gli atti alle <i>autorità ordinarie competenti a
norma delle leggi di Procedura Penale</i>.
</p>

<p>
Art. 4. La Commissione avrà facoltà di fare incarcerare
le persone per misura preventiva e ritenerle
in carcere <i>per un periodo non maggiore di 15 giorni,</i>
dopo i quali dovrà rimandarli all’autorità competente
per farli giudicare».
</p>

<p>
<span class="pagenum" id="Page_282">[282]</span>
</p>

<p>
Dedichiamo questo decreto a coloro che commemorarono
in Napoli il 15 Maggio. In questo decreto,
la retroattività era stabilita con data certa e
non si aveva, almeno, un processo per reati commessi
quattordici anni prima... come in Italia.
</p>

<p>
Lo stato di assedio in Napoli non durò un mese:
venne tolto il 14 Giugno 1848. Ma un mese di stato
di assedio intensamente applicato in Napoli avrebbe
potuto valere ai servizi della reazione quanto i
quattro mesi di Milano. Adagio, non calunniamo...
i borboni.
</p>

<p>
Si potrebbe pensare che durante lo stato di assedio
siano stati arrestati e processati tutti i liberali — almeno
i capi più noti — punita qualunque manifestazione
sovversiva; — così almeno si è fatto in
Italia. Nulla di tutto ciò. A Napoli avvennero cose
addirittura sbalorditive.
</p>

<p>
A Napoli la <i>Gazzetta Ufficiale</i> pubblicava la lista
di sottoscrizione in favore... dei liberati dal carcere
politico. A Napoli il tenente De Sauget — morto
generale del Regno d’Italia — e il tenente di artiglieria
Bellelli rifiutarono le onorificenze date loro
per la repessione dei moti rivoluzionarï... e non
furono molestati<a class="tag" id="tag127" href="#note127">[127]</a>. A Napoli si trovò un Procuratore
<span class="pagenum" id="Page_283">[283]</span>
del Re, De Horatiis, che rifiutossi di sottoscrivere
l’ordine di arresto per Silvio Spaventa. Mancano i
fatti analoghi nell’Italia nuova e libera.
</p>

<p>
A Napoli — caso ancora più sbalorditivo — furono
imputate 321 persone immediatamente dopo il 15
Maggio; ma solo contro 59 arrestati e 11 contumaci
continuò il processo. I capi, i veri promotori del
movimento, liberali del resto, non vennero arrestati
durante lo stato di assedio — pare impossibile a
chi ricorda i recentissimi casi nostri. Ferdinando II,
l’odiato e odioso <i>Re Bomba</i>, non voleva abusare
della vittoria; non ne abusò sino a quando non ricominciarono
le manifestazioni rivoluzionarie e le
cospirazioni. Occhio alle date. Il primo arresto pel
processo cosidetto dell’<i>unità italiana</i>, nella persona
di Nicola Nisco, avveniva in Novembre del 1848;
Silvio Spaventa venne arrestato il 13 Marzo, Settembrini
il 23 Giugno, Poerio il 19 luglio, Scialoia
il 26 Settembre 1849... Un anno e più mesi dopo
le barricate di Maggio! Forse il processo non sarebbe
continuato se altri gravi avvenimenti non
avessero allarmato il Re; il 16 Settembre 1849 un
gruppo di liberali volle turbare la benedizione data
dal Papa dalla terrazza del Palazzo Reale, gettando
delle vipere; e Faucitano veniva arrestato colle vesti
abbruciate e le mani annerite per una bomba, che
gli scoppiava in tasca.
</p>

<p>
E come condotti i processi sotto i borboni!
Durò otto mesi il processo cosidetto dei 42; si
svolse innanzi ai magistrati ordinari; i migliori
avvocati difesero gl’imputati<a class="tag" id="tag128" href="#note128">[128]</a>. Gli storici liberali
<span class="pagenum" id="Page_284">[284]</span>
deplorano che si sia prestata fede alle deposizioni
dei birri del tempo e che si siano istruiti i processi
in base a denunzie anonime.... Sappiamo ciò ch’è
avvenuto in Italia!<a class="tag" id="tag129" href="#note129">[129]</a>.
</p>

<p>
Le condanne? Severe: tra le quali sette di
morte, tutte commutate, nel solo processo dei 59.
</p>

<p>
<span class="pagenum" id="Page_285">[285]</span>
</p>

<p>
C’è ancora una statistica più eloquente: quella
delle condanne. Mariano D’Ayola, vittima dei borboni,
assicura che dal 1815 al 1856, sotto il <i>governo
negazione di Dio</i>, ci furono 2067 condanne politiche — in
<i>quarant’uno anni!</i><a class="tag" id="tag130" href="#note130">[130]</a> In Italia, in <i>pochi mesi</i>, i
soli Tribunali militari di Napoli, Firenze e Milano
ne condannarono circa 2500!! E non si aggiungono
le condanne dei Tribunali ordinari in tutto il resto
d’Italia.
</p>

<p>
Un ultimo confronto: Il trattamento dei detenuti
politici. Il governo borbonico si disonorò trattandoli
come i detenuti comuni; questo trattamento
suscitò l’indignazione di Gladstone. Ma che cosa
fa di diverso il governo italiano? Fa qualche cosa
di peggio: non concede ai socialisti e ai repubblicani — anche
deputati — quella libertà di studio
concessa da Ferdinando IIº alle sue vittime: Settembrini
traduceva in carcere le opere di Luciano
ed a Spaventa si permettevano libri che per quei
tempi erano rivoluzionari<a class="tag" id="tag131" href="#note131">[131]</a>.
</p>

<p>
<span class="pagenum" id="Page_286">[286]</span>
</p>

<p>
Tivaroni, sdegnoso, protesta perchè si rasero
barba e capelli ai detenuti politici e fossero stati
condannati come rei comuni sotto il borbone; e dice
che a quarant’anni di distanza, certe cose sembrano
impossibili. Che diranno i posteri, per lo stesso trattamento
fatto subire a Barbato, a De Andreis, a
De Felice, a Turati, a Romussi, a Chiesi?
</p>

<p>
Non lo sappiamo. Sappiamo ciò che pensano i
contemporanei — tra i popoli civili e liberi. E sappiamo
che l’associazione dei giornalisti inglesi si è
<span class="pagenum" id="Page_287">[287]</span>
rivolta al Re, invocando un trattamento umano; e che
questo intervento degli stessi giornalisti inglesi, cui
sono associati quelli del Belgio, fa discendere l’Italia
a livello della Turchia; sappiamo che <i>Ouida</i> in Inghilterra,
Mead negli Stati Uniti hanno rievocato
il giudizio di Gladstone e lo proclamano a maggior
ragione meritato dal governo italiano. Il Mead,
anzi, vorrebbe che l’ambasciatore degli Stati Uniti
protestasse ufficialmente in nome della lesa umanità.
Sappiamo, dunque, che <i>il libero</i> regime italiano viene
<span class="pagenum" id="Page_288">[288]</span>
giudicato alla pari del <i>dispotico</i> regime dei Borboni<a class="tag" id="tag132" href="#note132">[132]</a>.
</p>

<p>
Tutto questo è grave e pericoloso sia per l’Italia
che per le sue istituzioni. Credono alcuni, stoltamente,
che a garanzia delle medesime stia l’esercito;
ma anche i Borboni pensavano lo stesso: fu proprio
Silvio Spaventa a constatare, che tutte le cure del
governo <i>negazione di Dio</i> erano state rivolte all’esercito
e che la reazione che li aveva separati dalla
parte morale e intelligente della popolazione, li
aveva gettati nelle braccia dei militari. Ma l’esercito
non li salvò.
</p>

<p>
Il Tivaroni, chiudendo il suo studio sul regime
borbonico, ricordati i processi, le condanne e i mali
trattamenti fatti subire ai detenuti politici, osserva:
«con tali mezzi la dinastia borbonica scavava con
le sue mani la propria tomba».
</p>

<p>
Che la dinastia savoiarda possa finire in ugual
modo nessuno crede; — <i>honny soit qui mal y pense!</i> — ma
è innegabile che alcuni suoi consiglieri mettono
dell’impegno per rovinarla. Dopo tutto, se la
reazione durerà, sarà la prima volta nella storia,
che essa avrà salvato una istituzione ed una dinastia.
</p>

<p>
Le lezioni della storia, però, non devono essere
rammentate soltanto ai conservatori ed agli uomini
dell’ordine. La storia insegna pure: «che il quarantotto
italiano, compiuto poi nel sessanta, non
<span class="pagenum" id="Page_289">[289]</span>
fu neppure politico, fu strettamente nazionale e meschinamente
unitario e dinastico. L’Italia attende
ancora il suo quarantotto politico, che le dia le
condizioni essenziali della vita moderna e le permetta
di studiare il passo sulla via già percorsa
dalle nazioni sorelle».
</p>

<p>
Questo insegnamento dovrebbero ricordare tutti
i democratici italiani; e non dovrebbero dimenticare
un solo istante soprattutto i socialisti italiani, che
la pacifica ed onesta voluzione economica da loro
vagheggiata non sarà possibile senza la preliminare
conquista della libertà politica. L’ammonimento
viene a loro da Filippo Turati; ma se la voce eloquente
del recluso di Pallanza non potesse essere
ascoltata, dovrebbe essere inesorabilmente ascoltata
quella che vien fuori dagli ultimi tumulti, che somministrarono
il pretesto alla presente reazione.
</p>

<div class="opere">
<p class="center">
DELLO STESSO AUTORE
</p>

<table class="data" summary="">
 <tr>
  <td><b>La libertà e la quistione sociale</b>. Milano 1879</td> <td class="num">(<i>Esaurito</i>).</td>
 </tr>
 <tr>
  <td><b>La repubblica e le guerre civili</b>. Firenze 1882</td> <td class="num">(<i>Esaurito</i>).</td>
 </tr>
 <tr>
  <td><b>Le Istituzioni Municipali</b>. Catania 1883</td> <td class="num">L. 3,00</td>
 </tr>
 <tr>
  <td><b>La delinquenza della Sicilia</b>. Palermo 1885. (<i>In preparazione la seconda edizione</i>).</td>
 </tr>
 <tr>
  <td><b>L’alcoolismo: sue conseguenze morali e sue cause</b>. Catania 1887</td> <td class="num">3,00</td>
 </tr>
 <tr>
  <td><b>Oscillations thermometriques et delicts contre les personnes</b>. Lyon 1887</td> <td class="num">1,00</td>
 </tr>
 <tr>
  <td><b>Corruzione politica</b>. Catania 1888 (<i>Esaurita la prima e seconda edizione</i>).</td>
 </tr>
 <tr>
  <td><b>La Sociologia Criminale</b>. 2 grossi vol. Catania 1889</td> <td class="num">13,00</td>
 </tr>
 <tr>
  <td><b>Ire e spropositi di Cesare Lombroso</b>. Catania 1890</td> <td class="num">1,25</td>
 </tr>
 <tr>
  <td><b>La politica coloniale</b>. Seconda ediz. Palermo 1892</td> <td class="num">3,50</td>
 </tr>
 <tr>
  <td><b>La difesa nazionale e le economie militari</b>. Catania</td> <td class="num">1,00</td>
 </tr>
 <tr>
  <td><b>Banche e Parlamento</b>. Milano 1893</td> <td class="num">2,00</td>
 </tr>
 <tr>
  <td><b>In Sicilia</b>. Roma 1894</td> <td class="num">1,00</td>
 </tr>
 <tr>
  <td><b>Gli avvenimenti di Sicilia e le loro cause</b>. Palermo</td> <td class="num">2,00</td>
 </tr>
 <tr>
  <td><b>Consule Crispi</b>. Palermo 1895</td> <td class="num">1,25</td>
 </tr>
</table>

</div>

<div class="opere">

<p class="center">
PUBBLICAZIONI<br />
DELLA SOCIETÀ EDITRICE LOMBARDA
</p>

<table class="data" summary="">
 <tr>
  <td><b>Felice Cavallotti nella vita e nelle opere</b> IX ediz.</td> <td class="num">L. 2,50</td>
 </tr>
 <tr>
  <td><span class="smcap">Björnson</span> <b>Il Re</b> (traduzione di F. Fontana)</td> <td class="num">2,—</td>
 </tr>
 <tr>
  <td><span class="smcap">M. Mazzolani</span> <b>Via Trita</b> — Versi —</td> <td class="num">3,—</td>
 </tr>
 <tr>
  <td><span class="smcap">Fr. Chiesa</span> <b>Preludio</b> — Versi — (<i>con 19 illustr.</i>)</td> <td class="num">5,—</td>
 </tr>
 <tr>
  <td><span class="smcap">T. Peyrani</span> <b>Verità e ignoranza</b> (<i>studio critico sulle credenze religiose</i>)</td> <td class="num">2,—</td>
 </tr>
 <tr>
  <td><span class="smcap">Dario Papa</span> <b>Viaggi</b> (III edizione 500 pag.)</td> <td class="num">3,—</td>
 </tr>
 <tr>
  <td><span class="smcap">F. Fontana</span> <b>Poesie Vecchie e nuove</b> (III edizione 500 pagine)</td> <td class="num">2,50</td>
 </tr>
 <tr>
  <td><span class="smcap">F. Fontana</span> <b>Viaggi in Europa, in America, in Africa</b> (III edizione 500 pagine)</td> <td class="num">3,—</td>
 </tr>
 <tr>
  <td><span class="smcap">F. Fontana</span> <b>La Polpetta del Re</b> (<i>illustrazioni di L. Conconi</i>)</td> <td class="num">—,50</td>
 </tr>
 <tr>
  <td><span class="smcap">G. Venanzio</span> <b>Giovani</b> (Goliardica)</td> <td class="num">3,—</td>
 </tr>
</table>

<p class="center">
L’ITALIA FEMMINILE<br />
GIORNALE SETTIMANALE<br />
<i>Mode, Lavori femminili, Letteratura</i><br />
<i>Questioni del giorno, Attualità, Varietà</i><br />
Abbonamento annuo L. 5.<br />
Un numero separato Centesimi 10
</p>

<p class="center">
Lodi. — Tip. E. Wilmant, 1898
</p>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&nbsp;&nbsp;</span>(<i>Gli avvenimenti di Sicilia.</i> R. Sandron. Palermo
1894, pag. 505 a 808).</p>
</div>

<div class="footnote" id="note2">
<p><span class="label"><a href="#tag2">2</a>.&nbsp;&nbsp;</span>La riforma tributaria fu iniziata nel 1842. Fece un
passo gigantesco, mercè l’efficacissima cooperazione di Gladstone,
nel 1845-46. Fu, si può dire, condotta a termine dal
solo Gladstone nel 1853 e nel 1860. Sulla riforma tributaria
inglese sono da leggere vari eccellenti articoli pubblicati dal
Prof. Ricca Salerno nella <i>Nuova Antologia</i> ed uno del Conigliani
(<i>Gladstone e la finanza inglese</i>) nella <i>Riforma
Sociale</i> del 15 Luglio 1898. Sul movimento <i>cartista</i>, coloro
che vogliono averne piena conoscenza, potranno leggere le
opere di Henriet Martineau, di Molesworth, di Justin M’Carthy.
Un’idea chiara l’avranno dallo scritto vivace, quasi
drammatico, di Paolo Valera: <i>L’insurrezione Chartista in
Inghilterra</i>, con Proemio di Filippo Turati. (Milano 1895,
presso la <i>Critica Sociale</i>). Paolo Valera, nella cella del reclusorio
di Finalborgo, potrà meditare sulla differenza tra
l’Italia e l’Inghilterra, ch’egli aveva studiata ed esposta
senza sospettare, che doveva poco tempo dopo averne la
dolorosa prova personale.</p>
</div>

<div class="footnote" id="note3">
<p><span class="label"><a href="#tag3">3</a>.&nbsp;&nbsp;</span>Sul <i>Picketing</i> si riscontrino gli accenni del mio
opuscolo: <i>La grande battaglia del lavoro</i>. Per più ampie
notizie sulla importanza delle leggi del 1870 e 1875 e sulla
riconosciuta consuetudine del <i>Picketing</i> che ne risultò, si
leggano: Howell: <i>Le passé et l’avenir des Trades Unions</i>;
Coniugi Webb: <i>Histoire du Trade Unionisme</i>; K. Lavolléc:
<i>Les classes ouvrières d’Europe</i>, Vol. III, <i>Angleterre</i>.</p>
</div>

<div class="footnote" id="note4">
<p><span class="label"><a href="#tag4">4</a>.&nbsp;&nbsp;</span>Mi sia permesso ricordare che queste idee svolsi
sommariamente nel 1879 in un opuscolo: <i>La questione
sociale e la libertà.</i> (Milano; Tipografia Gattinoni) Lo ricordo
non per vanità, ma per convincere il lettore che non per
comodità polemica suggeritami dagli altri avvenimenti ricorro
a certi confronti; sibbene perchè gl’insegnamenti che ne
scaturiscono formano parte integrale del mio patrimonio intellettuale
senza alcuna subordinazione od opportunismo
politico di sorta.</p>
</div>

<div class="footnote" id="note5">
<p><span class="label"><a href="#tag5">5</a>.&nbsp;&nbsp;</span>La diversità di queste manifestazioni ho illustrato
in: <i>Mouvements sociaux en Italie.</i> Parigi 1898. Presso la
<i>Rivista Popolare.</i> L. 1.</p>
</div>

<div class="footnote" id="note6">
<p><span class="label"><a href="#tag6">6</a>.&nbsp;&nbsp;</span>Ho raccolto molte date e molte cifre da vari giornali
d’Italia e con particolarità dal <i>Secolo</i> di Milano e dalla
<i>Tribuna</i> di Roma che ebbero il più largo servizio telegrafico
ed epistolare dalle provincie.</p>
</div>

<div class="footnote" id="note7">
<p><span class="label"><a href="#tag7">7</a>.&nbsp;&nbsp;</span>Il <i>Corriere della Sera</i> annunziò che ciò che stampava
<i>naturalmente</i> era sottoposto alla revisione del Regio
Commissario Straordinario. <i>I Tribunali, Giornale di cronaca
e di critica giudiziaria</i>, non poche volte negli appositi
<i>supplementi</i> ha degli spazi bianchi, che rappresentavano
i brani soppressi del resoconto stenografico. C’è una soppressione
nel dodicesimo processo pei fatti di Sesto S. Giovanni;
ma sono quattro nel tredicesimo per le barricate di Porta
Venezia. In questo processo venne soppresso anche un brano
della requisitoria dell’avvocato fiscale.... Per la narrazione
mi sono servito dei giornali locali — con particolarità del
<i>Corriere della Sera</i> — e di memorie fattemi pervenire da
testimoni oculari.</p>
</div>

<div class="footnote" id="note8">
<p><span class="label"><a href="#tag8">8</a>.&nbsp;&nbsp;</span>Un caso identico a quello del 6 Maggio si ripetè a
Milano nella stessa via Napo Torriani quattro mesi dopo;
ma non si venne alle fucilate perchè la polizia fu più prudente.</p>
</div>

<div class="footnote" id="note9">
<p><span class="label"><a href="#tag9">9</a>.&nbsp;&nbsp;</span>La figura del Questore Minozzi si avrà intera da
questa risposta data da lui nell’Udienza del 28 Luglio innanzi
al Tribunale militare. <i>Presidente:</i> È vero che disse al Turati
«<i>quando c’è lei non succedono disordini</i>»?
</p>

<p>
<i>Questore Minozzi:</i> Sì, perchè egli sa contenersi molto
bene nei discorsi, è padrone delle parole, ha molta influenza
sulle masse operaie e <i>quando vuole non succede niente;
ma se non vuole sa incitare, per il che, se avvengono tumulti</i>,
<b>è perchè egli li ha voluti</b>.
</p>

<p>
Superflui i commenti alla insinuazione loiolesca.</p>
</div>

<div class="footnote" id="note10">
<p><span class="label"><a href="#tag10">10</a>.&nbsp;&nbsp;</span>Ho l’elenco nominativo di questi casi. Non lo pubblico
per motivi facili ad immaginare.</p>
</div>

<div class="footnote" id="note11">
<p><span class="label"><a href="#tag11">11</a>.&nbsp;&nbsp;</span>Il sig. Stillman — l’uomo nefasto che per venti
anni ha falsato l’opinione pubblica d’Inghilterra sulle cose d’Italia,
per mezzo delle sue corrispondenze al <i>Times</i> — ritiratosi
in America ha avuto il coraggio di scrivere al <i>Transcript</i>
di Boston che i moti d’Italia non furono determinati dalla
fame, ma da una cospirazione repubblicana, i cui capi erano
al servizio del Papa e della Francia.... La buona e gentile
vedova di Dario Papa, Fidelia Dinsmore, ha smascherato l’indegno
calunniatore.</p>
</div>

<div class="footnote" id="note12">
<p><span class="label"><a href="#tag12">12</a>.&nbsp;&nbsp;</span>La <i>Perseveranza</i> ed altri giornali reazionari sperano
di poter giustificare le eccessive misure repressive e la reazione
bestiale colle relazioni, che ha promesso di pubblicare il governo.
È bene si sappia che tali documenti, come tutti i
documenti ufficiali, saranno compilati <i>ad usum delphini</i>: conterranno
tutto, meno la verità e lo ha confessato coll’abituale
franchezza il generale Pelloux. Egli in Senato, rispondendo
al senatore Cannizzaro, dichiarò che pubblicherà una relazione
sugli ultimi fatti, ma soggiunse che <i>non si può tutto dire
al pubblico perchè certe cose è bene che il pubblico non le
sappia</i>. Il soldato così prometteva lealmente... di non dire
la verità... Per la Storia è bene aggiungere che in questa
condotta venne incoraggiato dall’onor. Saracco con le seguenti
dichiarazioni che gli fruttarono la Presidenza del Senato:
</p>

<p>
«Il ministero dell’Interno vedrà quello che si può dire
e quello che non si può dire sui moti di Milano e di altri
paesi dove fu mestieri ricorrere alla repressione.
</p>

<p>
«Egli farà, probabilmente, come fanno i ministri degli
affari esteri, preparerà cioè il suo libro verde, giallo o nero,
ma dirà solo quanto conviene si dica, e nulla più.
</p>

<p>
«Se domani il ministro degli interni, d’accordo coi suoi
colleghi, presentasse una relazione dalla quale risultasse che
i moti dello scorso maggio si spiegano in molta parte col
disagio economico, pare a me che farebbe opera non solamente
vana, ma insana, se non sapesse di poter presentare
contemporaneamente i provvedimenti più acconci per migliorare
questa disgraziata situazione che fu cagione o pretesto
delle sommosse».
</p>

<p>
Se abbia accettati i consigli e come li abbia messi in
esecuzione, vedrassi, dal rapporto del Generale Bava di cui
si farà parola più innanzi.</p>
</div>

<div class="footnote" id="note13">
<p><span class="label"><a href="#tag13">13</a>.&nbsp;&nbsp;</span>Per completare le notizie sulla natura dei fatti che
determinarono la proclamazione dello Stato di assedio in
Toscana, aggiungo che la <i>Gioventù monarchica</i> portò una
vivace protesta contro il contegno provocante della questura
di Firenze il giorno 7 maggio al <i>Fieramosca</i>. Questo — giornale
monarchico e temperato — scrisse che <i>sarebbe bastata
una buona annaffiata per spazzar via la ragazzaglia che
si abbandonò ai tumulti</i>.</p>
</div>

<div class="footnote" id="note14">
<p><span class="label"><a href="#tag14">14</a>.&nbsp;&nbsp;</span>La <i>Perseveranza</i>, del giorno 9 Maggio, ad esempio,
denunzia formalmente <i>La Brianza lavoratrice</i>; dice cosa
iniqua il non sequestrarla. Dopo avere dato precise indicazioni
al Procuratore del Re, si compiacque in un numero successivo
che fossero stati esauditi i suoi desideri. Dei singoli
privati la stessa <i>Perseveranza</i> scrisse in guisa che la <i>Lega
Lombarda</i> ebbe a parlare di <i>delazioni</i>. Il giornale milanese
prese gusto al mestiere e denunziò pel sequestro <i>L’Italia
Nuova</i> di Lugano, il <i>Dovere</i> e la <i>Rivista popolare</i> di Roma.
Un trafiletto della cronaca del <i>Corriere della Sera</i> sul linguaggio
dell’<i>Italia del Popolo</i> del giorno 6 Maggio, parve
una denunzia per la soppressione avvenuta immediatamente
dopo. Parecchi giornali accolsero e commentarono quel trafiletto
come vera denuncia. Quando il commento venne riprodotto
nella <i>Rivista popolare</i>, il <i>Corriere della Sera</i> protestò
energicamente. In quella protesta sta la più severa condanna
dell’atto in sè e della <i>Perseveranza</i> che l’ha ripetuto. Sento
il dovere altresì di scindere le responsabilità nel parlare dei
conservatori lombardi. Una parte di essi inflisse il biasimo
più severo alla condotta dei reazionari. La lettera aperta di
Torelli-Viollier a Luigi Roux (<i>Stampa</i> di Torino 1898, N. 163)
rimane un documento schiacciante contro gli ubbriachi
reazionari di Milano. La parte giovane e sinceramente conservatrice
della Lombardia fece sentire più volte la sua voce
anche durante lo stato di assedio, per mezzo dell’<i>Idea liberale</i>
di Milano. Ma tutta l’amarezza dell’animo per lo strazio
dello Statuto, della legge e della libertà, detta rivista la manifestò
appena potè sentirsi liberata dalla cappa di piombo
del generale Bava Beccaris, con una lettera aperta del direttore
G. Borelli indirizzata a me (N. del 15 Settembre 1897).
Anche tale lettera suona condanna severissima dello stato di
assedio e dell’opera compiuta dai reazionari. La voce del
Torelli-Viollier e del Borelli hanno eccezionale importanza
perchè è quella di due monarchici e per soprassello moderati,
che conoscono gli uomini e gli avvenimenti del loro paese.
Il Borelli e l’<i>Idea liberale</i> si possono considerare come la
espressione dei sentimenti del <i>Circolo Popolare</i> di cui il
profugo, che citerò più innanzi, scrive che è un gruppo
<i>quasi repubblicano per la monarchia e troppo monarchico
ancora per la repubblica</i> e che perciò non potè fare molta
strada.</p>
</div>

<div class="footnote" id="note15">
<p><span class="label"><a href="#tag15">15</a>.&nbsp;&nbsp;</span><i>Per la verità</i>. Appunti sullo stato di assedio a Firenze
del Comm. *** — Firenze, Settembre 1898. pag. 6 e 7.</p>
</div>

<div class="footnote" id="note16">
<p><span class="label"><a href="#tag16">16</a>.&nbsp;&nbsp;</span><i>La sommossa di Milano</i> — Note di un profugo — Ginevra
1898, pag. 13 a 29.</p>
</div>

<div class="footnote" id="note17">
<p><span class="label"><a href="#tag17">17</a>.&nbsp;&nbsp;</span><i>Note di un profugo</i>, pag. 29. Il <i>profugo</i> è il Professore
Ettore Ciocotti.</p>
</div>

<div class="footnote" id="note18">
<p><span class="label"><a href="#tag18">18</a>.&nbsp;&nbsp;</span><i>Lo stato romano dall’anno 1815 al 1850</i> — Firenze — Le
Monnier, 1853 — Vol. I, pag. 11.</p>
</div>

<div class="footnote" id="note19">
<p><span class="label"><a href="#tag19">19</a>.&nbsp;&nbsp;</span>L’ordine del giorno votato dal Consiglio Comunale
di Milano su proposta del Senatore Negri venne votato per
alzata e seduta. Tutti si alzarono ad eccezione dei consiglieri
Majno, Angiolini e Carabelli.</p>
</div>

<div class="footnote" id="note20">
<p><span class="label"><a href="#tag20">20</a>.&nbsp;&nbsp;</span>Discorso pronunciato alla Camera dai Deputati sul
Disegno di legge per l’ordinamento dell’esercito nella tornata
del 5 maggio 1897. A proposito di onorificenze si ricordi la
polemica sollevata da Massuero — convintissimo monarchico — colla
notizia pubblicata sulla punizione grave — la messa
in disponibilità — inflitta al colonnello Crotti per avere rifiutato
qualsiasi onorificenza agli ufficiali del proprio reggimento.
La motivazione del rifiuto era elevata: da soldato che
ama il proprio paese. L’<i>Esercito</i> smentì fiaccamente; ma seguitando
la polemica potè anche sapersi che chi propose la
punizione sia stato il Generale Pallavicini, forse quello che
diresse il fuoco ad Aspromonte contro Garibaldi. Se è lui, si
vede che invecchiando non ha mutato natura.</p>
</div>

<div class="footnote" id="note21">
<p><span class="label"><a href="#tag21">21</a>.&nbsp;&nbsp;</span>Molti monarchici protestarono contro le pazzesche
manifestazioni di riconoscenza all’esercito; nobilmente il prof.
Nitti nella <i>Riforma Sociale.</i> L’aberrazione dei civili fa comprendere
perchè, ubriacatisi di lodi, abbiano perduto la testa
i militari. Un capitano Ranzi, nei servizi resi dall’esercito
nel 1898 trovò la giustificazione del militarismo e l’occasione
per attaccare aspramente Guglielmo Ferrero per le sue brillanti
conferenze contro la guerra e contro il militarismo — riunite
in volume e pubblicate da Treves — alle quali, quasi,
si attribuivano i tumulti. Ferrero rispose con un magistrale
articolo nella <i>Vita Internazionale</i> di Milano (Novembre 1898)
mettendo in evidenza la poca consistenza delle virtù dei nostri
ufficiali.</p>
</div>

<div class="footnote" id="note22">
<p><span class="label"><a href="#tag22">22</a>.&nbsp;&nbsp;</span>Nella seduta del Consiglio Comunale di Milano del
22 agosto 1898, venuta in discussione la trasformazione dello
Statuto dell’<i>Umanitaria</i>, il consigliere De Herra adoperò
frasi scottanti contro il colpo di mano dei moderati, che
trassero profitto dello stato di assedio per impadronirsene.
L’amministrazione, anche sotto lo stato di assedio, impose la
nuova cinta daziaria. Ci fu chi volle assicurare il <i>maximum</i>
della impopolarità alla setta, proponendo il collocamento sulla
piazza all’uopo destinata della statua di Napoleone III, nascosta
da tanti anni nell’atrio del palazzo del Senato dove
la confinò la volontà dei cittadini.</p>
</div>

<div class="footnote" id="note23">
<p><span class="label"><a href="#tag23">23</a>.&nbsp;&nbsp;</span>Basta leggere l’ultimo numero del <i>Secolo</i> (7-8 maggio)
pubblicatosi sotto il regime della sciabola per convincersi della brutalità della misura presa dal Regio Commissario
in odio non dei repubblicani e dei socialisti, ma dei
semplici democratici. In quel numero, in prima pagina, si
parla, è vero, con parole severe del cinquantenario dello Statuto,
che doveva celebrarsi l’indomani in Torino; ma le
sue parole erano più moderate di quelle di molti altri giornali
che non furono neppure sequestrati. In terza pagina
poi, a proposito dei tumulti del giorno precedente, c’era un
appello che incitava i cittadini alla calma che avrebbe potuto
scrivere e sottoscrivere qualunque uomo d’ordine. Nè
si dica che la paura od il senso dell’opportunità abbiano
suggerito tale linguaggio: in parecchie altre occasioni — e
particolarmente nel 1886 all’epoca dei tumulti provocati dai
moderati pel dazio municipale sul pane — il <i>Secolo</i> non
usò termini diversi.</p>
</div>

<div class="footnote" id="note24">
<p><span class="label"><a href="#tag24">24</a>.&nbsp;&nbsp;</span>Sino a pochi giorni dopo i tumulti di Milano, faceva
pena ad ascoltare i discorsi reazionari fierissimi che tenevano
nei corridoi di Montecitorio alcuni deputati ritenuti veramente
liberali. La verità sui pericoli corsi dalle <i>istituzioni</i>
e dalla <i>civiltà</i> non era ancora conosciuta. Uno studio particolare
meriterebbe l’attitudine dei vari giornali liberali, in
generale disenzienti dai deputati delle rispettive regioni,
dal quale risulterebbe la poca influenza esercitata dalla
stampa nel creare le correnti della opinione pubblica. I giornali
più ferocemente reazionari si sono affermati in Lombardia,
nell’Emilia, nel Veneto, ecc., mentre si può dire
che mancano in Sicilia e nel mezzogiorno: ivi manca il pericolo
democratico.</p>
</div>

<div class="footnote" id="note25">
<p><span class="label"><a href="#tag25">25</a>.&nbsp;&nbsp;</span>Un giornale pubblicò una notizia degna di fare la
compagnia, se vera, con questo sequestro: alla Biblioteca
Marucelliana non si danno più in lettura per ordine superiore
i libri socialisti; ad un prete fu negato il <i>Capitale</i> di
Marx.</p>
</div>

<div class="footnote" id="note26">
<p><span class="label"><a href="#tag26">26</a>.&nbsp;&nbsp;</span>In fatto di sequestri va rilevata la vera anarchia nei
criteri dei magistrati. Si sequestra in una città ciò che venne
liberamente pubblicato altrove. Si sequestra a Varese un
articolo di <i>Vamba</i> non sequestrato in Roma. Più tipico il
caso mio e della <i>Rivista popolare</i>. Si sequestrò <i>la Valtellina</i>
di Sondrio perchè aveva riprodotto un articolo mio non
sequestrato in Roma quando comparve sulla <i>Rivista popolare</i>.
Si fa il processo; vengo regolarmente interrogato dal giudice
istruttore come autore dell’articolo; ma all’ultima ora si
lascia in pace me e si condanna dal Tribunale di Sondrio il
povero gerente della <i>Valtellina</i>.... Nell’articolo si faceva
l’apologia.... della monarchia inglese! Quegli ottimi magistrati
nel parallelo che ogni lettore poteva fare videro una
offesa alla monarchia italiana.</p>
</div>

<div class="footnote" id="note27">
<p><span class="label"><a href="#tag27">27</a>.&nbsp;&nbsp;</span><i>La liberté economiques et les evenements d’Italie.</i>
Lausanne 1898. p. 5. Il Pareto narra questo edificante episodio
accaduto a Sulmona. Un meccanico ferroviere va dal
barbiere e si fa radere quando viene il suo turno. Aveva
dimenticato che in forza della militarizzazione dei ferrovieri
egli non era che un sergente. Un capitano di fanteria arrivato
dopo di lui lo mise agli arresti perchè non aveva ceduto
il posto al superiore. Numerosi altri casi consimili si sono
verificati in ogni parte del regno.</p>
</div>

<div class="footnote" id="note28">
<p><span class="label"><a href="#tag28">28</a>.&nbsp;&nbsp;</span><span class="smcap">Pareto</span>, pag. 8. Nella <i>Grande battaglia del lavoro</i>
(Roma 1898) ha stigmatizzato questa sleale concorrenza che il
governo fa fare dai soldati ai lavoratori a vantaggio dei proprietari.
In Lombardia i soldati furono anche adibiti per
mungere le vacche.</p>
</div>

<div class="footnote" id="note29">
<p><span class="label"><a href="#tag29">29</a>.&nbsp;&nbsp;</span>Il reato massimo che somministrò il pretesto per la
destituzione del Prof. Gottardi fu il suo opuscolo: <i>La boie</i>
scritto in dialetto e nel quale così riassume il catechismo
socialista: «Amé i vostri bambini, le vostre done, i vostri
veci. Per esser socialisti bisogna esser boni. Bisogna sentirse
capaci de amar tuti, de no odiar nessuno, altro che el mal».
I tre maestri di Milano puniti avevano rispettivamente 19, 23
e 29 anni di servizio. Lina Malnati, una delle punite, mandò
al Secolo questa nobile lettera.
</p>

<div class="blockquote">
<p>
«Agli onesti giornali che han difesa la causa dei maestri
socialisti, il mio ringraziamento speciale.
</p>

<p>
«Ventitrè anni e mezzo di onorato servizio — la scrupolosa
cura di non portare le mie idee politico-sociali nel
sereno ambiente della scuola, non valsero a salvarmi dalla
condanna pel delitto di pensare a modo mio, fuori di scuola.
Chino la testa innanzi all’ingiusto provvedimento, ma rialzo
l’anima nella quale mi riposa tanta altarezza e tanta dignità,
da soffocarvi ogni sentimento di rancore o di rivolta. Mi
vien tal luce dalla coscienza, che basta essa sola a confortarmi
nell’immenso dolore di dover dare un addio alla mia
scuola.
</p>

<p class="indr">
<i>Dev.</i> <span class="smcap">Linda Malnati</span>.
</p>
</div>
</div>

<div class="footnote" id="note30">
<p><span class="label"><a href="#tag30">30</a>.&nbsp;&nbsp;</span>Ho esaminato la questione della legalità dello Stato
d’assedio e dei Tribunali militari altrove (<i>Gli avvenimenti
di Sicilia e le loro cause</i>. Palermo, Remo Sandron 1895,
Cap. XXI). La grave controversia più volte si è dibattuta
in Parlamento e venne esaminata con rara perspicuità dalla
Commissione per l’Esame delle questioni legali riguardanti
la difesa davanti ai Tribunali di Guerra (Agrati, Alberti,
Ferrari, Majno e Valdata) nominata dall’<i>Associazione Lombarda
dei Giornalisti</i> (Milano Tipografia Nazionale di V.
Romperti 1898). L’onor. Avv. Carlo Altobelli riassunse brillantemente
le ragioni giuridiche costituzionali, che stanno contro
lo Stato di Assedio e contro i Tribunali di Guerra iniziando
la difesa dei giornalisti e dei deputati condannati in Milano
davanti alla Suprema Corte di Cassazione del Regno. L’indole
di questo lavoro non si presta a svolgere questo argomento,
ripetendo del resto scuse e difese notissime. Qui mi
limito ad esporre qual’è stata l’opera dei Tribunali militari
in occasione dei tumulti di Aprile e Maggio 1898.</p>
</div>

<div class="footnote" id="note31">
<p><span class="label"><a href="#tag31">31</a>.&nbsp;&nbsp;</span><i>Don Chisciotte</i> (15 Luglio 1898) infatti ironicamente
denunziò il colonnello Siacci come un <i>nuovo pericoloso</i> pel
discorso <i>sovversivo</i> pronunziato in Senato. A quando l’ammonizione?</p>
</div>

<div class="footnote" id="note32">
<p><span class="label"><a href="#tag32">32</a>.&nbsp;&nbsp;</span>Resoconto ufficiale della Seduta del Senato del 13
Luglio 1898.</p>
</div>

<div class="footnote" id="note33">
<p><span class="label"><a href="#tag33">33</a>.&nbsp;&nbsp;</span>Essendo passati alla storia il documento <i>firmatissimo</i>
e il <i>trattato di Bisacquino</i>, non si può sottrarre alla storia il
documento <i>Speranza 333</i> che fu spedito da Firenze a Turati
il 7 Maggio coll’ambulante Firenze-Milano. Eccolo nella sua
integrità:
</p>

<p>
V. V. è stato impossibile spedire. = (per 000) si è
tentato farlo Rifredi, Sesto inutilmente. Bicchi non ricevendo
000 combinato Romussi (=|=) tornossene a Livorno
dove aveva trattato V per 000 poco fino Genova dove Zandrino
avrebbe provveduto per Alessandria dove di qui partito per
Villavecchia avrebbe condotto Milano aggiungendo racimolato
locale. Avverto che 17 sono stati consegnati solo 270 non
essendo pronti gli altri 329. Però Bicchi assicurami che
entro domani radunerà 000 manderà li Ciotti Blasi i quali
hanno precise istruzioni farmi recapitare non per = ma per
(= =). Appena effettuata ||| da Genova Zandrino spediravvi
bolletta dichiarata 10 sottosuolo rimanenti 17 complemento.
Bicchi operato miracoli. Sesto, Figline, Prato hanno
corrisposto ultimo momento Δ messi sospetto non mandarono
più rinforzi, modo Firenze rimasero molti 17. Però non dubitate
237-471 alacremente provvedete 000 anche da Pavia.
Doveva andare Bicchi = senza spesa; stima però prudente
non muoversi aspettando notizie. Blasi non corrisponde....</p>
</div>

<div class="footnote" id="note34">
<p><span class="label"><a href="#tag34">34</a>.&nbsp;&nbsp;</span>In diritto romano si scusa l’<i>ignorantia juris</i> ai minorenni,
alle donne, ai rustici.... ed ai soldati. Ah, quei
romani!....</p>
</div>

<div class="footnote" id="note35">
<p><span class="label"><a href="#tag35">35</a>.&nbsp;&nbsp;</span>Non raccolgo la voce corsa di ufficiali puniti per
avere fatto delle difese troppo buone, sebbene la trovi riprodotta
da vari giornali. Mi sembra inverosimile la cosa.
Tale voce corse pure pei processi di Palermo nel 1894; ed
era insussistente.</p>
</div>

<div class="footnote" id="note36">
<p><span class="label"><a href="#tag36">36</a>.&nbsp;&nbsp;</span>Walter Mocchi: <i>La cosa giudicata</i>. Nella <i>Rivista
popolare</i>. Anno IV, N. 8. Francesco Giarelli nel Caffaro di
Genova ha confermato la narrazione di Mocchi. L’uno e
l’altro assistettero alle udienze del Tribunale di Napoli.</p>
</div>

<div class="footnote" id="note37">
<p><span class="label"><a href="#tag37">37</a>.&nbsp;&nbsp;</span>Il caso della Marone ha sollevato un grido d’indignazione
nella stampa di ogni colore, anche devota alle istituzioni
(<i>Tribuna, Don Chisciotte, Mattino, Roma, Corriere de Napoli,</i>
ecc.). Ma quanti altri più enormi non ve ne sono?</p>
</div>

<div class="footnote" id="note38">
<p><span class="label"><a href="#tag38">38</a>.&nbsp;&nbsp;</span>Il <i>Corriere della Sera</i> (N. 127 del 1898) con profetica
incoscienza scriveva, prima che incominciassero i processi:
</p>

<p>
«Alessandro Manzoni, dall’alto del suo piedestallo a
San Fedele, pareva guardasse tutto quel tramestìo con aria
mesta e dicesse: È in questo modo che i Milanesi hanno
pensato di commemorare il venticinquesimo anniversario della
mia morte?»
</p>

<p>
E chi guardava il Manzoni, pensava che il mondo più
cambia e più è la stessa cosa; perchè i subbugli di questi
giorni egli li aveva già descritti nel suo romanzo, sino nelle
più minute circostanze; perchè di ogni arrestato un po’
conosciuto dice quello che il mercante bergamasco diceva di
Renzo: «<i>Si sa di sicuro che le lettere son rimaste in mano
della giustizia, e che c’è descritta tutta la cabala; e si dice
che vi anderà di mezzo molta gente</i>».
</p>

<p>
Oh! se c’è andata di mezzo <i>molta gente!</i> I tempi di
Renzo Tramaglino impallidiscono rispetto a quelli nostri.</p>
</div>

<div class="footnote" id="note39">
<p><span class="label"><a href="#tag39">39</a>.&nbsp;&nbsp;</span><i>Per la verità.</i> Appunti sullo Stato di assedio a Firenze
del Comm. *** Firenze — Settembre 1898, pag. 75.</p>
</div>

<div class="footnote" id="note40">
<p><span class="label"><a href="#tag40">40</a>.&nbsp;&nbsp;</span>Va rilevato con particolarità il linguaggio della
<i>Perseveranza</i>, perchè esso rispecchia il pensiero della frazione
del partito conservatore lombardo, che ha in mano il Municipio
di Milano ed altre importanti istituzioni locali e che,
pur troppo! esercitò poderosa influenza sulle dissennate misure
del governo centrale.</p>
</div>

<div class="footnote" id="note41">
<p><span class="label"><a href="#tag41">41</a>.&nbsp;&nbsp;</span>È bene che si abbia un’idea dei reati attribuiti dalla
questura nei suoi rapporti e nelle deposizioni dei suoi rappresentanti
e delle prove addotte contro i repubblicani e
contro i socialisti. Nel rapporto della Questura si ascrive a
colpa del partito repubblicano la <i>chiesta abolizione del dazio
sulle farine e la diminuzione delle spese militari</i>... (Povero
Czar se capiti tra le unghie del Questore Minozzi!) Sempre
secondo la Questura il partito socialista commise queste scelleratezze:
<i>fece propaganda, ricevette aiuto dallo straniero...
negli scioperi organizzò associazioni... di arti e mestieri
e leghe di resistenza, portò suoi candidati anche nei collegi
nei quali non avevano probabilità di riuscire</i>.... Alla Koulicioff — questa
iniqua che volle sfuggire la galera russa
per assaporare le delizie della reclusione italiana — si rimproverarono
le conferenze sul miglioramento igienico ed economico
delle donne. Tutti questi reati e queste prove furono
trasportati di sana pianta negli atti di accusa e nelle requisitorie
dell’avvocato fiscale che il 21 Giugno affermava <i>avere
raggiunta la prova di una organizzazione solida e completa</i>.
Nell’atto di accusa contro i giornalisti, il Bacci, che non trovò
modo di far condannare il Barattieri, affermò che Milano era
stata scelta come centro della rivoluzione poichè per la sua
<i>posizione geografica</i> poteva più facilmente isolarsi dal rimanente
del regno onde impedire l’arrivo di altra truppa....
perchè quivi più sollecito sarebbe stato il soccorso già <i>preparato
ed organizzato</i> dei fuorusciti italiani residenti in
Isvizzera. Disse che i tumulti furono fatti sorgere nei piccoli
centri allo scopo di attrarvi le truppe, sguarnire le città e
tentarvi un colpo di mano. Concludeva che <i>tutti</i> i moti d’Italia
non furono che la conseguenza di una lunga preparazione diretta
all’unico scopo di mutare gli ordini politico-sociali.... Queste
temerarie affermazioni che fruttarono secoli di galera, non
meritano l’onore della discussione. Fanno fede della ignoranza
fenomenale degli avvocati fiscali. Oh! se aveva ragione il
senatore Siacci ad invocare la riforma dei Tribunali militari!
Ciò s’impone nell’interesse dello stesso esercito.</p>
</div>

<div class="footnote" id="note42">
<p><span class="label"><a href="#tag42">42</a>.&nbsp;&nbsp;</span>Carlo Romussi, dal cellulare di Milano, il 22 Agosto
1898 diresse una nobile lettera all’<i>Associazione fra i giornalisti
lombardi</i> e ponevale questi tre quesiti:
</p>

<p>
1. — Se si può chiamare responsabile un giornale ed il
suo direttore di fatti che accadono nella città dove il giornale
si stampa e che il giornale stesso sconsiglia e biasima.
</p>

<p>
2. — Se giuridicamente si possa prendere il complesso
di una serie di articoli rappresentanti l’opera giornalistica
di un uomo, e portarlo contro di lui come titolo di accusa,
dato l’ordinamento nostro per il quale funziona un procuratore
generale, incaricato di controllare volta per volta ogni
singola pubblicazione.
</p>

<p>
3. — Se non sia da chiedere al Parlamento che le accuse
di reati commessi per mezzo della stampa siano in ogni
tempo sottratte ai tribunali militari e sottoposte al giurì.
</p>

<p>
L’<i>Associazione lombarda</i> e tutti i giornalisti onesti
hanno risposto conformemente ai dettami dello Statuto e della
giustizia, delle leggi e del buon senso; ma le Sentenze restano
e le vittime nei reclusori d’Italia!</p>
</div>

<div class="footnote" id="note43">
<p><span class="label"><a href="#tag43">43</a>.&nbsp;&nbsp;</span>Il <i>Secolo</i> in <b>dodici</b> anni ebbe in tutto dodici sequestri;
e furono gli anni della reazione.</p>
</div>

<div class="footnote" id="note44">
<p><span class="label"><a href="#tag44">44</a>.&nbsp;&nbsp;</span>Gli Italiani immemori leggano i discorsi di Zanardelli
in risposta alla interpellanza Nicotera in maggio 1878
sul permesso congresso repubblicano riunito al Teatro Argentina.</p>
</div>

<div class="footnote" id="note45">
<p><span class="label"><a href="#tag45">45</a>.&nbsp;&nbsp;</span>Discorso letto la sera del 7 Maggio 1880 nella sala
dell’Associazione costituzionale di Bergamo.</p>
</div>

<div class="footnote" id="note46">
<p><span class="label"><a href="#tag46">46</a>.&nbsp;&nbsp;</span>Sulla interpretazione ed applicazione dell’art. 122
dell’ordinamento giudiziario, che contiene le parole su riportate,
si discusse in occasione delle sentenze dei Tribunali
militari di Sicilia e di Lunigiana nel 1894. Gli avvocati
Marcora e Majno ripresero splendidamente la discussione nel
ricorso presentato alla Corte di Cassazione di Roma in difesa
di Chiesi, Romussi, Valera, Koulichoff, ecc. La ripresero per
dimostrare — e vi riuscirono luminosamente — che la Cassazione
aveva il diritto o meglio il dovere d’interloquire sulla legalità
dello Stato di assedio e dei Tribunali militari; su questa
questione e sulle altre innumerevoli mostruosità e contraddizioni
delle sentenze di cui qui si discute si possono leggere
con grande profitto oltre la cennata memoria a firma Marcora
e Majno, le altre d’Impallomeni, Escobedo, Orzi, Sacchi in
difesa di molti condannati dai Tribunali militari del 1898.</p>
</div>

<div class="footnote" id="note47">
<p><span class="label"><a href="#tag47">47</a>.&nbsp;&nbsp;</span>La stampa liberale a suo tempo (Settembre 1898) si
scandalizzò della promozione accordata al consigliere Nazzari
che era stato relatore in Cassazione contro i condannati di
Milano. La stampa ebbe torto; c’erano i buoni precedenti
nella brillante carriera del Tondi, uno dei giudici che condannarono
Lobbia.</p>
</div>

<div class="footnote" id="note48">
<p><span class="label"><a href="#tag48">48</a>.&nbsp;&nbsp;</span>L’indole e la mole di questo scritto non mi permettono
di entrare in considerazioni giuridiche sulla sentenza
della Cassazione che respinse i ricorsi dei condannati dai
Tribunali militari. Ne fece una critica dotta, seria, elevata
il Prof. Luigi Majno (<i>Rivista popolare</i>, Anno IV, N. 7). Rilevo
qui soltanto che la Cassazione di Roma ha osato completare
<i>in fatto</i> le sentenze del Tribunale di guerra, dicendo
essa ciò che il Tribunale di guerra ebbe la onestà di non
dire — e cioè che Chiesi, Romussi e gli altri <i>vollero i tumulti</i>.
Il Tribunale disse esplicitamente che <i>non li vollero!</i>
I commenti su questa enormità sarebbero superflui.</p>
</div>

<div class="footnote" id="note49">
<p><span class="label"><a href="#tag49">49</a>.&nbsp;&nbsp;</span>Leggo nel <i>Don Chisciotte</i> del 5 ottobre e riproduco
integralmente:
</p>

<p>
«Trascrivo dal <i>Messaggero</i> la notizia seguente mandata
da Livorno:
</p>

<p>
«Ieri il sostituto procuratore del re cav. Bertoli, il giudice
d’istruzione avv. Sighieri e alcuni agenti di pubblica
sicurezza si recarono alla sede dell’Associazione liberale monarchica
e fecero una perquisizione che durò più di tre ore.
</p>

<p>
«Nessun documento fu sequestrato.
</p>

<p>
«<i>Notate bene che da tre giorni il Consiglio della Monarchica
era stato avvisato dalla autorità che i locali della
società dovevano essere perquisiti.</i>
</p>

<p>
«Per conto mio non aggiungo nulla, neppure la conferma
della notizia, che non posso dare. Ma è certo che così
essa si presta a curiose osservazioni. E prima, anzi principale
di tutte: — È vero che una perquisizione si è compiuta
previo avviso di tre giorni?
</p>

<p>
«Poi non posso a meno di notare: quell’associazione
così stranamente perquisita era la fucina del crispismo per
la provincia livornese».</p>
</div>

<div class="footnote" id="note50">
<p><span class="label"><a href="#tag50">50</a>.&nbsp;&nbsp;</span>Questi due fatti di cronaca vengono riferiti da <i>Vamba</i>
nel <i>Don Chisciotte</i> (1898 N. 248). Casi simili e più dolorosi sono
a mia conoscenza personale. Della decadenza e corruzione
della Magistratura italiana mi sono occupato in: <i>Corruzione
politica</i>. Catania 1888; <i>Banche e Parlamento</i>. Milano 1898;
<i>Gli avvenimenti di Sicilia</i> Palermo 1895. Ho riportato fatti
numerosi e giudizi autorevoli di uomini appartenenti alle
classi più elevate e più colte, che vivono al difuori della
politica. I giudizî degli ex ministri Eula e Santa Maria Nicolini,
gli articoli di Daneo e del prof. Mortara eliminarono
il sospetto che il mio pessimismo, possa essere suggerito
da passione di parte. Se qualche dubbio rimanesse ancora, si
legga la relazione dell’ex ministro Costa sul processo Tanlongo
e le <i>ingenue</i> dichiarazioni dell’ex ministro Calenda dei
Tavani nella Camera dei Deputati a proposito del processo
Giolitti: suscitarono tale indignazione, che Villa, Presidente
della Camera, gli tolse la parola e sospese la seduta.</p>
</div>

<div class="footnote" id="note51">
<p><span class="label"><a href="#tag51">51</a>.&nbsp;&nbsp;</span><span class="smcap">Mario Rapisardi</span>: <i>Giustizia</i>. Versi. Catania 1892.
N. Giannetti p. 5.</p>
</div>

<div class="footnote" id="note52">
<p><span class="label"><a href="#tag52">52</a>.&nbsp;&nbsp;</span><i>Rivista penale</i>, Settembre 1898, p. 300.</p>
</div>

<div class="footnote" id="note53">
<p><span class="label"><a href="#tag53">53</a>.&nbsp;&nbsp;</span>Questa giustificazione della legittima difesa fu accampata
in Parlamento — pare impossibile! — da un giurista:
dall’on. Villa. Ora l’<i>omnes leges omniaque jura permittunt
vim vi repellere</i>, non può invocarsi che contro la
aggressione presente, per respingere la <i>violenza attuale</i>, così
com’è detto nella parte generale del Codice penale. Ma con
qual diritto la scusa della legittima difesa si può invocarla
quando giudici militari e ministri hanno riconosciuto, che
s’intendevano punire i pretesi colpevoli di violenze passate?
La <i>legittima difesa</i> può sinanco giustificare le cannonate;
giammai i Tribunali di guerra!</p>
</div>

<div class="footnote" id="note54">
<p><span class="label"><a href="#tag54">54</a>.&nbsp;&nbsp;</span><span class="smcap">Giulio Fioretti</span>: <i>Pane, governo e tasse in Italia</i>.
Napoli, L. Pierro, 1898. L. 2,50, pag. 67. Il Fioretti è uno
dei più colti e battaglieri conservatori del mezzogiorno. Mi
riferirò spesso al suo pregevole libro limitandomi ad indicare
l’autore.</p>
</div>

<div class="footnote" id="note55">
<p><span class="label"><a href="#tag55">55</a>.&nbsp;&nbsp;</span><span class="smcap">Rose</span>: <i>Rise of democracy</i>. London 1898, p. 129.</p>
</div>

<div class="footnote" id="note56">
<p><span class="label"><a href="#tag56">56</a>.&nbsp;&nbsp;</span>Feci questa osservazione sin dal 1892 attenendomi
agli studi ed ai dati del Bodio, del Pantaleoni, del Delivet.
Vedi: <i>La difesa nazionale e le economie nelle spese militari</i>,
Catania, N. Giannotta, 1892, p. 10 e 11.</p>
</div>

<div class="footnote" id="note57">
<p><span class="label"><a href="#tag57">57</a>.&nbsp;&nbsp;</span><i>Giornale degli Economisti</i>, Ottobre 1797.</p>
</div>

<div class="footnote" id="note58">
<p><span class="label"><a href="#tag58">58</a>.&nbsp;&nbsp;</span>Discorso sull’<i>Ordinamento dell’esercito</i> del 4 maggio
1897. Da parte mia ripetute volte, sino alla noia, ripetei
prima e dopo di Giustino Fortunato le stesse cose nel Parlamento
e fuori; più esplicitamente — ed era facilissimo
farlo — in Die Zeit del 12 Febbraio 1898 e nella <i>Revue
Socialiste</i> dell’Aprile 1898. Era tanto facile fare da profeta,
che i tumulti predissero — pare impossibile! — i prefetti
del regno d’Italia. Così almeno telegrafava al <i>Corriere della
Sera</i> il deputato Torraca nel Gennaio del 1898.</p>
</div>

<div class="footnote" id="note59">
<p><span class="label"><a href="#tag59">59</a>.&nbsp;&nbsp;</span><i>Il diritto del Principe in uno Stato libero</i>. Nuova
Antologia, 15 Dicembre 1893.</p>
</div>

<div class="footnote" id="note60">
<p><span class="label"><a href="#tag60">60</a>.&nbsp;&nbsp;</span><i>Nuova Antologia,</i> 30 Novembre 1897.</p>
</div>

<div class="footnote" id="note61">
<p><span class="label"><a href="#tag61">61</a>.&nbsp;&nbsp;</span><i>Nuova Antologia</i>, 15 Gennaio 1898. Il corsivo nel
brano riportato ce l’ha messo lo stesso onor. Saracco.</p>
</div>

<div class="footnote" id="note62">
<p><span class="label"><a href="#tag62">62</a>.&nbsp;&nbsp;</span>Questa corrispondenza viene bellamente illustrata
dalle condizioni del bilancio e della prosperità economica
dell’Inghilterra.</p>
</div>

<div class="footnote" id="note63">
<p><span class="label"><a href="#tag63">63</a>.&nbsp;&nbsp;</span>Queste cifre <i>Il Commercio italiano</i> di Roma (14
Agosto 1898) le ha tolte dall’ultimo <i>Annuario statistico</i>.</p>
</div>

<div class="footnote" id="note64">
<p><span class="label"><a href="#tag64">64</a>.&nbsp;&nbsp;</span><i>La finanza e la questione sociale</i>. Torino, Fratelli
Bocca 1897, p. 93, Nota 1. Pel Delivet il reddito annuo
sarebbe maggiore di L. 223,11 per ogni abitante dedotte le
spese militari, mentre sarebbe di L. 802 per un inglese.
Calcolando che pel mantenimento normale occorre la metà
del reddito dell’Inglese, l’Italiano per avere un mantenimento
normale si trova con un <i>deficit</i> di L. 97,75: <i>deficit</i> superato
soltanto da quello dello Spagnuolo e del Russo.</p>
</div>

<div class="footnote" id="note65">
<p><span class="label"><a href="#tag65">65</a>.&nbsp;&nbsp;</span>Cifre e confronti sono tolti dal libro di Fioretti:
<i>Pane</i>, ecc.; dall’altro pregievolissimo di C. A. Conigliani:
<i>La riforma delle leggi sui tributi locali</i>. Modena 1898;
dalla prolusione al corso di Scienza della finanza sul <i>Nostro sistema
tributario</i> letta nell’Università di Genova il 6 Dicembre
1897 e dall’articolo del De Viti De Marco: <i>Le recenti
sommosse in Italia — Cause e riforme</i> (Nel <i>Giornale
degli Economisti</i>, Giugno 1898).</p>
</div>

<div class="footnote" id="note66">
<p><span class="label"><a href="#tag66">66</a>.&nbsp;&nbsp;</span><span class="smcap">De Viti De Marco</span>: <i>Cronaca del Giornale degli
Economisti</i>. Maggio 1898. <span class="smcap">Conigliani</span>: Op. cit., p. 7 e 72.</p>
</div>

<div class="footnote" id="note67">
<p><span class="label"><a href="#tag67">67</a>.&nbsp;&nbsp;</span>G. Colombo: <i>Le industrie meccaniche italiane all’Esposizione
di Torino</i>, Nuova Antologia; 1.º Ottobre 1898.
I fasti nefasti del fiscalismo italiano sono noti e superano
quelli della decadenza dell’Impero Romano. Il deputato Farinet — un
conservatore di quattro cotte — ne ha narrato
alcuni edificanti nella <i>Stampa</i> di Torino. Come deputato ho
avuto conoscenza di molti altri inauditi, e devo aggiungere
che spesso una correzione totale o parziale di certe enormità
la trovai nell’amministrazione centrale, che s’inspira ad una
certa equità. La correzione non si ha, però, che coll’intervento
di qualche deputato; ma si sa che i più miseri e i
più sacrificati non sempre riescono ad ottenere l’appoggio di
un deputato.</p>
</div>

<div class="footnote" id="note68">
<p><span class="label"><a href="#tag68">68</a>.&nbsp;&nbsp;</span>I dati su queste espropriazioni fanno lagrimare in
Sardegna. Quelli sopra Fonni, Bolotana, Lei, Orani, Oniferi,
Orotelli, Ottana, Sarulea (provincia di Sassari) fanno spavento.
Si leggano nella <i>Nuova Sardegna</i> di Sassari del 2 Luglio
e 17 Agosto. Negli <i>Avvenimenti di Sicilia</i> dimostrai che
dove era stato minore il numero delle espropriazioni era
stato mantenuto l’ordine nel 1893.</p>
</div>

<div class="footnote" id="note69">
<p><span class="label"><a href="#tag69">69</a>.&nbsp;&nbsp;</span>La <i>rivista popolare</i> (30 ottobre 1897) nell’articolo:
<i>Le proteste dei contribuenti</i> a proposito dei precedenti fatti
di Piazza Navona in Roma, rilevò pure che i piccoli centri
erano più gravati della ricchezza mobile che le grandi città;
aggiunse che i piccoli centri non contano nella vita politica
e subiscono le conseguenze delle follie dei <i>politicians</i> delle
grandi città.</p>
</div>

<div class="footnote" id="note70">
<p><span class="label"><a href="#tag70">70</a>.&nbsp;&nbsp;</span>Il Fioretti afferma che il sistema tributario italiano
s’inspira alle teorie di George; e tra queste e quelle di
Sella trova molta analogia anche dal punto di vista teorico.</p>
</div>

<div class="footnote" id="note71">
<p><span class="label"><a href="#tag71">71</a>.&nbsp;&nbsp;</span>Le espropriazioni per cause d’imposta nel periodo
1884-1895 furono: 48, 47 per 100,000 abitanti nel mezzogiorno;
11,78 nell’Italia centrale; 6,90 nella settentrionale.
Inversamente e logicamente al 31 Dicembre 1893 nell’Italia
settentrionale con 13.630,904 abitanti c’era ora <i>un miliardo
quattrocento novantotto milioni di risparmio</i>; nella meridionale
con 11,668,273 abit. non arrivava che a L. 284,172,606!
La Sicilia con 3,444,394 abitanti aveva risparmi per Lire
62,752,241; la Lombardia con 4,007,561 abitanti ne aveva
per <i>settecento settantuno milioni</i>.</p>
</div>

<div class="footnote" id="note72">
<p><span class="label"><a href="#tag72">72</a>.&nbsp;&nbsp;</span>L’on. Colombo, nel citato articolo, riconosce questa
maggiore prosperità del settentrione. Come non si avvede dunque,
ch’è ingiusta la legge sulla perequazione fondiaria, che aggraverà
ancora la mano sulle provincie del mezzogiorno?</p>
</div>

<div class="footnote" id="note73">
<p><span class="label"><a href="#tag73">73</a>.&nbsp;&nbsp;</span>In pochi anni nella sola Basilicata dove i socialisti
e i repubblicani si contano sulla punta delle dita vi furono
cinque gravi sommosse con morti e feriti numerosi, con assalti
in regola alla Caserma dei Carabinieri e alle case Municipali:
a Bernalda nel 1888, a Forenza nel 1890, a Palazzo
nel 1892, a Montescaglioso nel 1897 e a Picerno
in Novembre 1898. Altre sommosse avvennero in giugno e
luglio 1898 in alcuni comuni del Napoletano, non ostante la
recentissima sanguinosa repressione generale.</p>
</div>

<div class="footnote" id="note74">
<p><span class="label"><a href="#tag74">74</a>.&nbsp;&nbsp;</span>Una buona osservazione del Fioretti: L’antico motto
<i>dividi ed impera</i> dalla fiscalità italiana si è tradotto nel
principio: <i>dividi e tassa</i>. Si fanno approvare le tasse aristocratiche
(le dirette) col concorso dei democratici; e si
grava la mano sui poveri (imposte indirette) colla influenza
degli aristocratici. Il Fisco accetta con uguale compiacimento
le imposte aristocratiche e le democratiche e infin dei conti
socialisti e conservatori restano ugualmente beffati.... e tassati
(op. cit. p. 18). Il libro di Conigliani è tutta una tremenda
requisitoria contro il nostro sistema tributario dal
punto di vista economico, politico e morale.</p>
</div>

<div class="footnote" id="note75">
<p><span class="label"><a href="#tag75">75</a>.&nbsp;&nbsp;</span><i>Osservatore Cattolico</i> del 6-7 Maggio 1898.</p>
</div>

<div class="footnote" id="note76">
<p><span class="label"><a href="#tag76">76</a>.&nbsp;&nbsp;</span>Il <i>Corriere della Sera</i> di Milano nel Numero del
19 Maggio 1898 commentando i discorsi e i voti cennati
così li riassume: «In complesso gli oratori della <i>Costituzionale</i>
hanno riconosciuto che i partiti dominanti, le classi
dirigenti, hanno molta responsabilità ne’ disordini avvenuti
in tante parti d’Italia. Nè fucili, nè cannoni, per quanto
numerosi e pronti a sparare, potrebbero garantire l’ordine
in avvenire, se quei partiti o quelle classi non avessero la
coscienza di questa verità».</p>
</div>

<div class="footnote" id="note77">
<p><span class="label"><a href="#tag77">77</a>.&nbsp;&nbsp;</span>Loria: <i>Les bases economiques de la costitution social</i>.
Paris; Lombroso e Laschi: <i>Il delitto politico e le rivoluzioni</i>.
Torino. Fratelli Bocca 1890. Questi ultimi considerano le
sommosse, le rivolte, ecc., come fenomeni patologici; la rivoluzione
sarebbe una esplosione fisiologica. Ma siccome le
prime prepararono sempre le rivoluzioni con queste analogie
tra la storia e la biologia — si riesce a questa strana conclusione:
le condizioni patologiche preparano la condizione
fisiologica!</p>
</div>

<div class="footnote" id="note78">
<p><span class="label"><a href="#tag78">78</a>.&nbsp;&nbsp;</span>Un busto è stato inaugurato testè in Genova alla
memoria dei fratelli Ruffini; lapidi e busti ricordano Vochieri
ed altre vittime delle insurrezioni contro la dinastia dei Savoia.
È tutta un’apoteosi della lotta contro Casa Savoja, la
storia dettagliata e documentata che Giovanni Faldella, oggi
senatore del Regno, ha consacrato alla <i>Giovine Italia</i> e ai
fratelli Ruffini.</p>
</div>

<div class="footnote" id="note79">
<p><span class="label"><a href="#tag79">79</a>.&nbsp;&nbsp;</span><i>La sommossa di Milano</i>, pag. 26 e 27. L’apologia
della rivoluzione fatta da Crispi tante volte, fu rifatta in modo
più solenne il 12 Gennaio 1898 in Palermo. L’on. Rosano,
ex sottosegretario agli interni, glorificò nello stesso anno
l’insurrezione del 15 Maggio 1848 in Napoli.</p>
</div>

<div class="footnote" id="note80">
<p><span class="label"><a href="#tag80">80</a>.&nbsp;&nbsp;</span>Un temperato e coltissimo scrittore, il Nitti, accennando
alle lodi prodigate all’esercito in occasione delle ultime
repressioni, esce in questa sanguinosa ed amara considerazione
a proposito della circolare diramata dal Generale Afan de
Rivera assumendo il portafoglio della guerra: «Adottare
leggi di eccezione può essere una necessità che s’imponga a
noi tutti in momenti dolorosi; ma non mai causa di allegrezza;
nè i provvedimenti di rigore chiameremo mai atti
di genialità. In altri tempi, quando l’onor. Afan de Rivera
imparava nell’esercito borbonico i principî che ora esplica,
un generale italiano, glorioso per battaglie vere, Enrico
Cialdini, all’indomani di una vittoria contro le truppe del
Borbone, invitava gli ufficiali ad una messa solenne: non
già per rallegrarsi, egli diceva, poichè la vittoria era stata
ottenuta contro altri italiani, ma per commemorare insieme
i defunti d’ambo le parti». (<i>Le sommosse dell’ieri e le
repressioni dell’oggi</i>. Nella <i>Riforma Sociale</i> di Torino.
Giugno 1898).</p>
</div>

<div class="footnote" id="note81">
<p><span class="label"><a href="#tag81">81</a>.&nbsp;&nbsp;</span>Sin dal 1883 nel libro sulle <i>Istituzioni municipali</i>
dimostrai il grande marcio e i pericoli che si annidarono
nei Comuni e nella Provincia; da allora ad oggi chi sa dire
di quanto si siano aggravati i mali?</p>
</div>

<div class="footnote" id="note82">
<p><span class="label"><a href="#tag82">82</a>.&nbsp;&nbsp;</span>Per la parte che in Sicilia nel 1893-94 rappresentarono
i partiti locali — <i>apolitici</i> benchè mascherantisi da
socialisti o altro — si legga il mio libro: <i>Gli avvenimenti
di Sicilia</i>, ecc., e gli scritti del Deputato Di San Giuliano e
del Senatore Pasquale Villari.</p>
</div>

<div class="footnote" id="note83">
<p><span class="label"><a href="#tag83">83</a>.&nbsp;&nbsp;</span>Anche il <i>Corriere della Sera</i> in una corrispondenza
da Foggia (1898 — N. 121) lascia intendere chi furono i
responsabili dei tumulti di Bari e di Foggia. Dettagli più
sinistri, anche sulla complicità della autorità politica, pei
gravissimi fatti di Minervino Murge si possono leggere in
un opuscolo di A. Panarelli: <i>Il primo Maggio 1898 a
Minervino Murge</i>. Canosa di Puglia 1898.</p>
</div>

<div class="footnote" id="note84">
<p><span class="label"><a href="#tag84">84</a>.&nbsp;&nbsp;</span>Il citato corrispondente da Foggia al <i>Corriere della
Sera</i> scriveva: «Un tumulto, quando è solo un tumulto, è
cosa dolorosa, ma passeggera; la gravità di quanto è avvenuto
sta più che altro nel contegno delle autorità: <i>il quale
dimostra qual misera cosa sia presso di noi l’organizzazione
governativa</i>».</p>
</div>

<div class="footnote" id="note85">
<p><span class="label"><a href="#tag85">85</a>.&nbsp;&nbsp;</span>Enrico Panzacchi, che ci tiene ad essere considerato
conservatore, scrisse sulla politica ecclesiastica queste parole:
</p>

<p>
«Dall’ambigua formula cavouriana abbiamo stillato tutto
il succo deleterio che poteva contenere e ce ne siamo fatto
un sonnifero. Davanti al problema — così singolarmente grave
per il nuovo regno che ha Roma capitale — noi abbiamo
riposta tutta la nostra gloria nell’essere astensionisti, reticenti,
evadenti; ossia nell’essere nulla.
</p>

<p>
«Non uno Stato confessionale — co’ suoi doveri, ma
anche co’ suoi diritti; non uno Stato laico — nel senso veramente
logico e moderno della parola. Con un po’ di buon
volere avremmo potuto avere amico e pacifico il basso clero
cattolico; e con la incuria, le tirchierie, i mali garbi e le
ingiustizie palesi, ce lo siamo inimicato per modo che il meglio
che possiamo aspettarci da lui è d’averlo neutrale. La
storia racconterà poi, a edificazione dei posteri, le incertezze,
le incongruenze d’ogni genere, le provocazioni e le remissioni
infelici nelle quali cademmo, abbozzando trattative e
<i>modus vivendi</i> che l’alta gerarchia ecclesiastica non volle
accettare.
</p>

<p>
«Intanto tutte le nostre leggi sono riuscite a vuoto.
Abolimmo i conventi e l’Italia è piena di frati; incamerammo
l’asse ecclesiastico e lo vedemmo sfumare, non si sa bene il
come e il dove, tranne l’arricchimento dei pubblicani benemeriti;
volemmo comprimere con la libertà il clericalismo,
ed esso, con l’aiuto della libertà, risorse d’ogni lato e minaccia
di montarci sul capo, ricco, prospero, provocante». — <i>Corriere
della Sera</i>, 1898, N. 133.</p>
</div>

<div class="footnote" id="note86">
<p><span class="label"><a href="#tag86">86</a>.&nbsp;&nbsp;</span>Un tempo passavano per nemici della patria coloro
che colla cifra in mano ciò affermavano. L’indignazione sollevata
in Europa dall’assassinio dell’Imperatrice d’Europa
costrinse anche i <i>patrioti</i> a confessare la verità. Si legga,
ad esempio, l’articolo di Scarfoglio: <i>Il nostro primato!</i> — <i>Mattino</i>
di Napoli, 1898, N. 177.</p>
</div>

<div class="footnote" id="note87">
<p><span class="label"><a href="#tag87">87</a>.&nbsp;&nbsp;</span>Per tutto ciò che riguarda molte manifestazioni della
nostra degenerazione morale si leggano i due miei scritti:
<i>Corruzione politica</i> — Catania 1888, II ediz. — e <i>Banche e
Parlamento</i> — Milano 1893. — La documentazione di ciò che
ho scritto esige non una breve pagina, ma qualche volume
in folio. Tutte le riviste e tutti i giornali negli ultimi tempi
ne hanno dato saggi edificanti. I fenomeni morbosi sono
stati anche ufficialmente constatati nelle associazioni costituzionali
del regno. Tipica la dichiarazione del Senatore Negri.
Questi, nella riunione della Costituzionale di Milano, tra le
cose erronee, dimostrate tali dai processi, disse questa preziosa
verità: <i>I tumulti avvennero perchè in tutta l’azione
del governo e del paese, mancò la coscienza del dovere....
Ciò che avvenne si deve al difetto</i> <b>di una politica morale</b>.
E cercano i sobillatori! Un altro tratto: Giulio Prinetti, nel
Parlamento e nel paese vi godeva di grandissime antipatie — che
per parte mia non divisi mai. Bastò che egli mostrasse
alquanta energia — non tutta quella ch’era necessaria — verso
alcuni grandi ladri, perchè le antipatie si tramutassero
in una corrente di calda simpatia e di sincera ammirazione.
Tanto sentito è il bisogno di moralità, e tanto eccezionale è
il caso di un ministro che se ne faccia paladino!</p>
</div>

<div class="footnote" id="note88">
<p><span class="label"><a href="#tag88">88</a>.&nbsp;&nbsp;</span><i>XX Settembre</i> — Nuova Antologia. 15 Settembre 1895.</p>
</div>

<div class="footnote" id="note89">
<p><span class="label"><a href="#tag89">89</a>.&nbsp;&nbsp;</span>Sono due articoli pubblicati ad un anno di distanza
nella <i>Nuova Antologia</i> del 15 Gennaio e del 15 Dicem. 1893.</p>
</div>

<div class="footnote" id="note90">
<p><span class="label"><a href="#tag90">90</a>.&nbsp;&nbsp;</span>Discorso nel <i>Circolo popolare</i> di Milano nella seduta
del 20 Maggio 1898.</p>
</div>

<div class="footnote" id="note91">
<p><span class="label"><a href="#tag91">91</a>.&nbsp;&nbsp;</span>Sulla denegata giustizia abituale in Italia e sulle disastrose
conseguenze sue, ha parole roventi la scrittrice inglese
<i>Ouida</i> (<i>An impeachement of modern Italy.</i> Nella <i>Review
of Reviews</i> — 15 Settembre).</p>
</div>

<div class="footnote" id="note92">
<p><span class="label"><a href="#tag92">92</a>.&nbsp;&nbsp;</span>Avevo intenzione di riprodurre i più caratteristici
giudizi sintetici emessi da uomini politici, da riviste e da
giornali di parte monarchica in occasione degli ultimi tumulti.
Vi sono confessioni preziosissime sulle cause vere di
detti tumulti e sulla enorme, se non esclusiva, responsabilità
degli uomini succedentisi al governo da quarant’anni e sulle
classi dirigenti italiane. Ho dovuto rinunziare a questa riproduzione
perchè sarebbe stato necessario ad essa sola consacrare
un lunghissimo capitolo. Se qualche lettore volesse
prendere il lavoro separatamente, farebbe opera utilissima.
Io gli vengo sin da ora in aiuto con una lista — incompletissima,
badiamo — di riviste e di giornali che enumero senza
rispettare nè l’ordine cronologico, nè quello della loro importanza.
Eccola qua. <i>Perseveranza, Corriere della Sera,
Lombardia</i>, ecc., di Milano coi discorsi dei membri della
Costituzionale e del Circolo popolare dei giorni 17 e 20
Maggio, e 7 Giugno 1898; <i>Mattino</i> di Napoli; <i>Corriere
della Sera</i>, con articolo di Panzacchi (N. 133), dei giorni
25, 26 e 27, 28 Luglio con articoli di Torraca e della
Direzione; <i>La Lombardia</i> con articoli del Prof. Ercole Vidari;
<i>Rivista penale</i> del Giugno colla cronaca del Deputato
Lucchini, Consigliere della Cassazione; <i>Corriere di Napoli</i>
del 4 e 8 Maggio; intera collezione del settimanale <i>Economista</i>
di Firenze da Maggio 1898 in poi; <i>Don Chisciotte</i>
del 4, 5 e 6 Maggio; <i>Don Marzio</i> del 5 Maggio; <i>Tribuna</i>
con articolo di <i>Rastignac</i> del 7 Maggio; <i>Nuova Antologia</i>
del 1 Maggio, del 15 Giugno, del 15 Agosto con articolo di
Maggiorino Ferraris, di Ugo Pisa, di Ercole Vidari; <i>Giornale
degli Economisti</i> di Maggio, Giugno, Luglio e Agosto
con articoli di De Viti De Marco; di Racioppi, ecc.; <i>Riforma
Sociale</i> di Maggio e Giugno con articoli di Nitti; <i>Idea
liberale</i> del 15 e 30 Giugno e del 15 Settembre con articoli
di Borelli, Massuero, Vidari; <i>Vita internazionale</i> del 20
Giugno con articolo di Massara; <i>Rivista politica e letteraria</i>
di Luglio con articolo di Beroaldo. Tutto il libro del Fioretti
è anche da leggere per la parte politica.</p>
</div>

<div class="footnote" id="note93">
<p><span class="label"><a href="#tag93">93</a>.&nbsp;&nbsp;</span><i>XX Settembre.</i> In Nuova Antologia del 15 Settembre
1895. I bigotti dell’unità e della monarchia quando
affermai alla Camera che il sentimento unitario era in ribasso
urlarono. Ora il fatto è riconosciuto da tutti coloro
cui la passione e l’ignoranza non fa velo alla mente. Coloro
che vogliono saperne di più leggano: Colajanni e Ciccotti:
<i>Settentrionali e Meridionali</i>, Biblioteca della <i>Rivista popolare</i>
Roma. Remo Sandron. Palermo-Milano 1898.</p>
</div>

<div class="footnote" id="note94">
<p><span class="label"><a href="#tag94">94</a>.&nbsp;&nbsp;</span>G. Saracco: <i>Siamo poveri o non siamo?</i> Il Borelli
sotto il muso del Regio Commissario Bava Beccaris, nell’<i>Idea
liberale</i> del 15 Giugno, constatava che «nella massa che
mormora sottovoce e pare prostrata mentre osserva ed aspetta
<i>non c’è quasi più un barlume di fede</i>; <b>ove fede è,
non rassomiglia più certamente alla nostra</b>....»</p>
</div>

<div class="footnote" id="note95">
<p><span class="label"><a href="#tag95">95</a>.&nbsp;&nbsp;</span>«<i>Le istituzioni sono sovvertite e coloro che le sovvertono
sono precisamente coloro che governano e amministrano;
cioè, per dir meglio, che dovrebbero governare e
amministrare</i>». Ho raccolto questa gemma preziosa nel
Corriere della Sera del 25-26 Luglio 1898.</p>
</div>

<div class="footnote" id="note96">
<p><span class="label"><a href="#tag96">96</a>.&nbsp;&nbsp;</span>D. Napoleone Colajanni: <i>Settentrionali e meridionali.
Agli italiani del mezzogiorno.</i> Prof. Ettore Ciccotti:
<i>Mezzogiorno e settentrione.</i> Roma-Palermo-Milano, 1898,
Prezzo L. 1. Presso la <i>Rivista Popolare</i> e presso Remo
Sandron.</p>
</div>

<div class="footnote" id="note97">
<p><span class="label"><a href="#tag97">97</a>.&nbsp;&nbsp;</span>I capisala hanno L. 4,20 al giorno; i garzoni L. 1;
gli operai dalle L. 2 alle 3. Per operai intellettuali e che
aspirano ad un elevato tenore di vita sono abbastanza meschini.</p>
</div>

<div class="footnote" id="note98">
<p><span class="label"><a href="#tag98">98</a>.&nbsp;&nbsp;</span>Vale la pena di riferire testualmente le sue parole
togliendole dal N. 127:
</p>

<p>
«Abbiamo stamani interpellato i principali stabilimenti
sulla ripresa del lavoro ed ecco le risposte che ne abbiamo
avute:
</p>

<ul>
<li>Banfi: amido e ciprie. Quasi tutti gli operai, meno alcune donne dimoranti fuor di Milano.</li>
<li>Bassolini: vernici. Tutti.</li>
<li>Fratelli Branca; liquori. Quasi tutti.</li>
<li>Binda: bottoni. Su quattrocento operai ne mancano ottanta, per lo più del contado.</li>
<li>Binda: carta. Tutti.</li>
<li>Bertarelli Giov. P. G.: arredi sacri. Tutti.</li>
<li>Besana: stabilimento meccanico. Tutti.</li>
<li>Buselli: candele. Tutti.</li>
<li>Bertelli: medicinali. Tutti.</li>
<li>Breda ing. Ernesto: stabilimento meccanico. Su 1200 mancavano 200.</li>
<li>Union des Gaz. Tutti.</li>
<li>Fonderia milanese acciaio. Tutti.</li>
<li>Carlo Erba: medicinali. Tutti.</li>
<li>Blumenthal: conceria. Tutti.</li>
<li>Brunt: apparecchi a gas. Tutti.</li>
<li>Stabilimento De Angeli: Quasi tutti: mancano alcuni operai del contado.</li>
<li>Manifattura dei tabacchi: Tutti.</li>
<li>Stabilimento Pirelli: Tutti.</li>
<li>Camona e C. Quasi tutti.</li>
<li>Richard-Ginori: Tutti.</li>
</ul>

<p>
Tutti gli stabilimenti ci assicurano che regna perfetta
calma nel ceto operaio. Alcuni stabilimenti, quali il Centenari
e Zinelli e altri che impiegano specialmente donne, hanno
rimandata l’apertura a domattina. Altri come il Suffert e lo
Stigler, non aprirono perchè ignoravano l’ordine del Comando
generale. Gli operai però si presentarono ugualmente al lavoro,
ma dovettero esser rimandati.</p>
</div>

<div class="footnote" id="note99">
<p><span class="label"><a href="#tag99">99</a>.&nbsp;&nbsp;</span>Per l’aumentato desiderio di miglioramenti già conseguiti
vedi lo Spencer: <i>Problèmes de morale et de sociologie.</i>
Guillaumin et C. Paris 1894 <i>De la liberté à la servitude</i> (pagina
80 a 82). Lombroso scultoriamente sempre: «È stato osservato
che, perchè un popolo si sollevi, è necessario che si
trovi in uno stato relativo di benessere, perchè nell’eccesso
di prostrazione, il popolo come l’uomo non ha abbastanza
energia per reagire; sicchè il massimo della sventura umana,
almeno quanto alle rivolte, ha quasi un’influenza inibitrice
che non il massimo della felicità. È perciò che nel medio
evo scoppiarono sommosse in numero maggiore nelle città
rette a comuni che nei paesi dove vigeva il sistema feudale,
nei quali la plebe era stretta dalla più dura miseria.....
Quando le forze del popolo sono consunte dalla fame, esso
è men disposto ad usare dell’energia che gli rimane in tumulti
sanguinosi, che d’altronde non farebbero che aggravare
il suo stato, diminuendogli ancora il lavoro e quindi le fonti
della sussistenza. Noi ne abbiamo un esempio sott’occhio in
Italia in cui le condizioni del contadino, miserabilissime, non
diedero luogo a nessuna sommossa neppure in Lombardia,
dove migliaia vivono di una sostanza putrefatta, che li avvelena.»
(<i>Il delitto politico</i>, ecc., p. 84 e 85). Forse il Lombroso
generalizza troppo la rassegnazione sotto il regime feudale. Il
Puviani questi principi di psicologia collettiva li ha applicati
al limite di tolleranza delle imposte (<i>Illusione finanziaria
mediante associazione delle pene delle imposte fra loro e con
altre pene.</i> Nel <i>Giornale degli Economisti</i> Agosto 1898).</p>
</div>

<div class="footnote" id="note100">
<p><span class="label"><a href="#tag100">100</a>.&nbsp;&nbsp;</span>Avverto il lettore che ho sostenuto e documentato
l’influenza del passaggio rapido dal benessere al malessere
economico nella manifestazione individuale nella <i>Sociologia
Criminale</i>. Catania, 1889. Volumi due, L. 13.</p>
</div>

<div class="footnote" id="note101">
<p><span class="label"><a href="#tag101">101</a>.&nbsp;&nbsp;</span>Il frumento nostrano ebbe un prezzo massimo di
L. 23.75 dal 29 Aprile al 1 Maggio 1897, raggiunse quello
di 34,25 dal 28 al 30 Aprile 1898. Il prezzo della farina e
del frumento risentirono meno l’aumento. Ringrazio vivamente
la Camera di Commercio e il Dott. Clerici segretario
del Comune di Milano, che pregati mi fornirono tutte le
notizie, che furono in condizione di darmi.</p>
</div>

<div class="footnote" id="note102">
<p><span class="label"><a href="#tag102">102</a>.&nbsp;&nbsp;</span>Qualche confronto tra Napoli e Milano feci nel <i>Secolo</i>
nel luglio 1897. Li ampliai in due articoli — <i>Paralleli igienici
e sociali</i> — nel <i>Medico delle famiglie</i> di Boston. (Gennaio
e Febbraio 1898).</p>
</div>

<div class="footnote" id="note103">
<p><span class="label"><a href="#tag103">103</a>.&nbsp;&nbsp;</span>Il Consolato operaio fa fondato dai moderati nel 1860
per avere il monopolio delle dimostrazioni patriottiche. A poco
a poco si trasformò in senso radicale per opera di Romussi,
Prada e Valera. Vi fu un tempo in cui era il centro di
tutto il lavoro utile per la redenzione politica e sociale delle
classi lavoratrici. Le elezioni del 1882 e del 1886 segnarono
il suo apogeo. Penetratavi la corrente socialista, nacquero
nel suo seno vivaci discussioni che lo indebolirono. Il 21
Ottobre 1892 il Consolato — 16 Società contro 11 — decretò
la fusione col partito dei lavoratori e accettò la lotta di classe.
Le altre 11 società fondarono il <i>Tribunato</i>.</p>
</div>

<div class="footnote" id="note104">
<p><span class="label"><a href="#tag104">104</a>.&nbsp;&nbsp;</span>Per conoscere meglio la formazione dell’ambiente
politico di Milano mi sembra opportunissimo questo brano
della relazione del Senatore Piolti de’ Bianchi sul tentativo
insurrezionale del 6 Febbraio 1853 che si riferisce per lo
appunto all’assassinio del Vandoni: «Milano, città pacifica
e umana fra tutte, Milano che il suo poeta sferzava perchè
troppo tollerante e troppo molle, Milano che aveva tenuto
per mesi fra l’ugne l’aborrito Bolza senza torcergli un
capello, Milano in quel dì, ad un ignaro, sarebbe parsa
una città di cannibali, tanto gongolava di gioia per un
assassinio. Ma il bastone e la verga e la forca avevano
trovato degna risposta nel pugnale; ma la ferocia del tiranno
muta la natura dei popoli più miti, quando sentono
la dignità di sè stessi».</p>
</div>

<div class="footnote" id="note105">
<p><span class="label"><a href="#tag105">105</a>.&nbsp;&nbsp;</span>In queste dimostrazioni per Lobbia la polizia agì,
come sempre, austriacamente; suscitarono indignazione i maltrattamenti
fatti subire al maggiore garibaldino Liborio Chiesa,
mutilato di una gamba.</p>
</div>

<div class="footnote" id="note106">
<p><span class="label"><a href="#tag106">106</a>.&nbsp;&nbsp;</span>In occasione della commemorazione delle cinque giornate,
la polizia, per sequestrare la bandiera della <i>Fratellanza
repubblicana</i>, eseguì una vera feroce agressione contro la popolazione
inerme, che venne paragonata a quella dell’8 Settembre
1847 ed organizzata dal Bolza all’arrivo dell’arcivescovo
Romelli. Nel processo, il Generale Fumel — quello del
brigantaggio — ebbe parole asprissime contro le autorità politiche
e militari, che la prepararono ed eseguirono. Era prefetto
il Gravina, questore Amour, comandante dei soldati il
Maggiore Chiala.</p>
</div>

<div class="footnote" id="note107">
<p><span class="label"><a href="#tag107">107</a>.&nbsp;&nbsp;</span>L’influenza della tendenza federalista constatata dal
<i>Daily Chronicle</i> e da altri giornali viene esplicitamente ammessa
da un conservatore lombardo, il Siliprandi ex deputato.
Questi, da avversario leale, fa buona testimonianza delle qualità
della parte repubblicana e scrive:
</p>

<p>
«Una parte notevolissima della borghesia lombarda è
repubblicana e, mi affretto a dirlo, e con piacere lo affermo,
trattandosi dei nostri immediati avversari politici, essa è
tanto moralmente rispettabile, intellettualmente colta, e socialmente
elevata quanto la borghesia monarchica. Essa vanta
tradizioni patriottiche indiscutibili, tenacia di opinioni, attività
costante di propaganda, abilità grandissima di procedimenti.
La utopia mazziniana è quasi spenta nelle nostre provincie,
ma il positivo pensiero di Carlo Cattaneo vive robusto
e spontaneo tanto che molti lo nutrono inconsciamente. Esso è
magnifica pianta che facilmente obliqua e cresce rigogliosa
sul campo lombardo». — «Tradizione monarchica razionale
in queste provincie non vi fu mai; sede recente di una repubblica
rivoluzionaria e guerriera; vissuta poi per cinquant’anni
in ribellione perenne; fornitrici di presocchè intieri i
repubblicaneggianti eserciti volontari, durante la guerra del
risorgimento italiano, lo spirito di resistenza è cosa facilissima
a destarsi in esse». Dott. <span class="smcap">Siliprandi</span>: <i>Capitoli Teorico-Pratici
di politica sperimentale.</i> Mantova 1898. Vol. III,
p. 224, nota e seg.</p>
</div>

<div class="footnote" id="note108">
<p><span class="label"><a href="#tag108">108</a>.&nbsp;&nbsp;</span>Si sa che le epidemie vengono favorite dalle tristi
condizioni igieniche e biologiche di una popolazione; ma,
una volta sviluppate, non risparmiano gli organismi sani e
vigorosi che vivono anche nelle migliori condizioni. Ciò che
si dice delle malattie trova riscontro esatto nelle epidemie
psichiche.</p>
</div>

<div class="footnote" id="note109">
<p><span class="label"><a href="#tag109">109</a>.&nbsp;&nbsp;</span>I malviventi nella sommossa di Milano ebbero parte
molto minore di quella che in casi analoghi sogliono avere
come risulta dalla lettura degli stessi processi. Mancarono i
reati comuni caratteristici, che sogliono accompagnare tutti
gli sconvolgimenti politici. Con più ragione potrebbe darsi
che le dimostrazioni di Napoli furono suscitate dalla <i>camorra</i>:
ivi l’obbiettivo principale dei dimostranti per molte ore fu
la liberazione dei delinquenti comuni rinchiusi nelle carceri
di S. Francesco. Tra i pochissimi giornali d’Italia che hanno
visto giusto nei movimenti di Milano, va segnalato il <i>Don
Chisciotte.</i> «Che cosa era quello strano, inaudito fenomeno,
il quale certo non poteva chiamarsi nè una rivoluzione,
nè una sommossa? Adesso si dice: era un movimento
teppistico. Ed è una sciocchezza: perchè i teppisti non
sfidano le fucilate senza una ragione qualsiasi e una città
intera non tollera che per colpa loro, essa sia trasformata
in uno spettacolo sanguinoso». Così Luigi Lodi nell’articolo
sulla <i>Liberazione di Milano</i>,(1893 — N. 244)</p>
</div>

<div class="footnote" id="note110">
<p><span class="label"><a href="#tag110">110</a>.&nbsp;&nbsp;</span>Intervista con un redattore della <i>Gazzetta del Popolo</i>
di Torino.</p>
</div>

<div class="footnote" id="note111">
<p><span class="label"><a href="#tag111">111</a>.&nbsp;&nbsp;</span>Il Ciccotti fa eccellenti considerazioni sull’azione
della propaganda antirivoluzionaria socialista, e dimostra, che
non poteva essere completa. Si contraddice, però, manifestando
il proprio rammarico per la dimostrata <i>impotenza ed inettitudine</i>
del partito repubblicano (pag. 23). Non è chiaro che
l’<i>impotenza e la inettitudine</i> sono dovute per lo appunto alla
efficace propaganda socialista? Con leggerezza poi afferma che
i socialisti non ebbero parte nei tumulti. Tutti i processi lo
smentiscono. Nè questo torna a loro disdoro; anzi!</p>
</div>

<div class="footnote" id="note112">
<p><span class="label"><a href="#tag112">112</a>.&nbsp;&nbsp;</span>Quel miserabile Stillman, ex corrispondente del <i>Times</i>,
che fu sempre agli <i>ordini</i> se non agli <i>stipendi</i> di Crispi,
così scrisse in una lettera al direttore del <i>Boston Evening
Transcript</i> del 13 Ottobre 1898. Gli rispose onestamente e
fieramente Fidelia Dinsmore, la buona e gentile compagna
di Dario Papa.</p>
</div>

<div class="footnote" id="note113">
<p><span class="label"><a href="#tag113">113</a>.&nbsp;&nbsp;</span>In risposta alla conferenza antianarchica promossa
dall’Italia, la <i>Frankfurter Zeitung</i> fece tale formale proposta
ch’era venuta già da alcuni giornali della Svizzera. Il <i>Journal
de Généve</i>, l’<i>Independence Belge</i> e altri autorevoli giornali
francesi, svizzeri e tedeschi furono di accordo colla <i>Frankfurter
Zeitung</i>. Sulla produzione anarchica poi, l’<i>Economist</i>
di Londra (22 Ottobre 1898) scrisse a nostra vergogna:
</p>

<p>
«Abbiamo detto che l’anarchico è, a nostro giudizio,
ordinariamente un criminale o un pazzo, ma nella produzione
sia del criminale che del pazzo non devesi ignorare la
parte esercitata dallo Stato e dalla società. Lo Stato è, senza
dubbio, oggi responsabile di usare mezzi immorali e <i>macchiavellici</i>,
educando così i proprii cittadini in idee immorali.
Esso è responsabile, in tutti i grandi Stati continentali, di
impedire quella libertà di parlare, di scrivere e di associarsi
che forma una valvola di sicurezza nel malcontento popolare.
</p>

<p>
«Il paese, nel quale la politica è nelle mani di....
e le prigioni sono piene di..... è un paese che merita
di avere degli anarchici, perchè fa del suo meglio per produrli.
Il paese, che sperpera il suo danaro in armamenti
oltre i suoi mezzi, nel mentre lascia i suoi poveri morire di
fame e porta il peso di una imposta schiacciante, soffrirà
dell’anarchismo, e nessuna misura di polizia, per perfetta
che sia, ne lo potrà liberare.
</p>

<p>
«La società, la quale cerca di far moneta in qualsiasi
modo, senza riguardo alle leggi della moralità, coltiverà gli
anarchici così sicuramente, come lo stagno coltiva i bacilli.
</p>

<p>
«Non vi è scampo da questa legge, ed è bene per la
società umana che nessun scampo vi sia. Se, adunque, le
Potenze continentali pensano che riuscirà loro di abbattere
l’anarchismo e di eliminarlo con qualche provvedimento di
polizia, esse si illudono.
</p>

<p>
«Si faccia energicamente giustizia contro i criminali,
con tutti i mezzi, ma non si dimentichi che l’ingiustizia
sociale ed il sistema vizioso di spese pubbliche aiutano a
creare l’anarchismo, e che è di gran lunga meglio prendersi
un po’ di pena per colpire alle sue cause, che usare tutti i
nostri sforzi nell’agire contro i suoi sciagurati effetti».</p>
</div>

<div class="footnote" id="note114">
<p><span class="label"><a href="#tag114">114</a>.&nbsp;&nbsp;</span>Si sa che nella Norvegia il partito radicale discute e
propone in parlamento il distacco della Svezia; la necessità
di una separazione completa della Norvegia dalla Svezia venne
affermata testè dal Congresso dei socialisti norvegesi. Björnson
ha messo sulle scene <b>Il Re</b>, di cui Ferdinando Fontana fece
una bellissima traduzione edita dalla <i>Società Editrice Lombarda</i>
di Milano, per dimostrarne il danno o l’inutilità. In uno
dei tanti processi svolti innanzi al Tribunale militare di Firenze,
il Presidente Colonnello Roggero apostrofò l’ufficiale
difensore, che ricordò il <i>caso Dreyfus</i> per dimostrare ch’era
possibile un errore da parte dei giudici militari, e gli ricordò
con burlesco orgoglio che in Italia il <i>caso Dreyfus</i> non era
possibile! Ciò che non è possibile in Italia è che si trovi
una Cassazione, che al pari della francese faccia giustizia,
come nei <i>casi Dreyfus e Picquart</i>, e non renda servizi....</p>
</div>

<div class="footnote" id="note115">
<p><span class="label"><a href="#tag115">115</a>.&nbsp;&nbsp;</span>A questi chiari di luna, in Italia oggi nessuno ripete
che il nostro paese ha poco da invidiare all’Inghilterra. Queste
sciocchezze, però, si ha il coraggio di affermarle ancora da
qualche italiano che vive al di là della Manica. Un signor
Dalla Vecchia, rispondendo ad un articolo onesto e coraggioso
di <i>Ouida</i>, ha osato scrivere che l’Italia è ancora il paese
che viene immediatamente dopo dell’Inghilterra in quanto
alla influenza della pubblica opinione, (<i>It is not to describe
Italy as a land where liberty is banished and tiranny rules.
All adverse criticism notwithstanding, Italy, as a nation
where public opinion rules supreme, comes next only to
England</i>). Review of Reviews. Ottobre 1898. pag. 362.</p>
</div>

<div class="footnote" id="note116">
<p><span class="label"><a href="#tag116">116</a>.&nbsp;&nbsp;</span>Ferdinando Lassalle, in uno dei suoi più arguti
<i>pamphlets — Uber Verfassungwesena</i> — a dimostrare che tutti
gli articoli delle costituzioni liberali sono una lustra inutile
quando c’è un forte esercito permanente agli ordini del capo
dello Stato, domandava: se nel vostro giardino avete un
melo e vi appendete una tavoletta sulla quale scrivete ch’esso
è un fico, per questo l’albero è divenuto davvero un fico?
No; e quando voi assicurerete a tutti che quello è un fico,
l’albero resterà quello che era e pel prossimo anno produrrà
mele e non fichi.</p>
</div>

<div class="footnote" id="note117">
<p><span class="label"><a href="#tag117">117</a>.&nbsp;&nbsp;</span>Citato dall’onor. Mirabelli in un magnifico discorso
parlamentare sulla libertà della stampa.</p>
</div>

<div class="footnote" id="note118">
<p><span class="label"><a href="#tag118">118</a>.&nbsp;&nbsp;</span>Proemio di F. Turati all’<i>Insurrezione cartista in
Inghilterra</i> di Paolo Valera. Milano 1895, p. 5. Ne raccomandiamo
la lettura a tutti gl’Italiani fiacchi e smemorati.</p>
</div>

<div class="footnote" id="note119">
<p><span class="label"><a href="#tag119">119</a>.&nbsp;&nbsp;</span>La longanimità notissima della polizia e il rarissimo
intervento delle truppe sono la precipua ragione per cui oggi
le dimostrazioni non terminano più in massacri nella Gran
Brettagna, nemmeno in Irlanda, che per tanti anni fa trattata
da vero paese di conquista e sottoposta spesso alle leggi
eccezionali. Ultimamente, in Belfast, in un conflitto colla popolazione,
la polizia ebbe 106 feriti. In Italia, per punire i
rivoltosi armati, si sarebbe proclamato lo stato di assedio e
mobilizzato un corpo di esercito; niente di tutto ciò oltre la
Manica!</p>
</div>

<div class="footnote" id="note120">
<p><span class="label"><a href="#tag120">120</a>.&nbsp;&nbsp;</span><i>La Belgique en 1886</i>, Bruxelles, Vol. 1.</p>
</div>

<div class="footnote" id="note121">
<p><span class="label"><a href="#tag121">121</a>.&nbsp;&nbsp;</span>Vedi in <i>Rivista popolare</i> (Anno 3, N. 3) l’articolo:
<i>Le roi s’amuse</i>. È bene avvertire che di questa estrema libertà
possono godere i cittadini belgi. Si è severi contro gli
stranieri. Così fu soppresso il giornale <i>Le national</i> per un
articolo intitolato <i>Saligand II</i> in cui si parlava di certi fatti
scandalosi avvenuti in Londra. Il direttore del giornale era
francese e venne espulso.</p>
</div>

<div class="footnote" id="note122">
<p><span class="label"><a href="#tag122">122</a>.&nbsp;&nbsp;</span>L. Bertrand: <i>La Belgique en 1886</i>; I. Destrèe et
E. Vandervelde: <i>Le socialisque en Belgique</i>. Paris. Giard et
Briere 1893.</p>
</div>

<div class="footnote" id="note123">
<p><span class="label"><a href="#tag123">123</a>.&nbsp;&nbsp;</span><i>Don Chisciotte</i>. N. 239 del 1898.</p>
</div>

<div class="footnote" id="note124">
<p><span class="label"><a href="#tag124">124</a>.&nbsp;&nbsp;</span>Lo ha compreso benissimo chi dirige lo stesso <i>Don
Chisciotte</i>, che col suo fine intuito politico ha ricordato in
numeri immediatamente successivi l’umiliazione che dovremmo
provare nel vedere ricordato ed applicato in Inghilterra al
governo italiano il giudizio dato da Gladstone sul governo
borbonico. (<i>Dal tempo di Gladstone</i>. N. 240 <i>Pei condannati
politici</i>. N. 246). Ai bigotti sabaudi che si scandalizzano di
questi confronti, Giustino Fortunato — onore del mezzogiorno
e della Camera italiana, di sentimenti, purtroppo! fanaticamente
unitari e monarchici — inaugurando il 20 Settembre
1898 in Potenza una lapide alle vittime del governo borbonico,
ha risposto in questi termini:
</p>

<p>
«Abbiamo tanto patito, atteso, sperato, e dover poi
confessare alle nuove generazioni, che valeva meglio non
farne nulla! Abbiamo tanto magnificata l’opera nostra, e
date assicurazioni al mondo di costanza e di virtù, perchè
poi il mondo meravigliasse nell’udire da noi stessi, che lo
scopo è fallito, che le aspettative sono deluse! Abbiamo,
insomma, offerto per tanti anni tanta decima di sangue e
di danaro, ed essere costretti a conchiudere, che ci siamo
solennemente ingannati, perchè la patria è una astrazione
e la libertà una menzogna! E questa l’Italia che apparve
già meritevole della aspettazione della storia?»
</p>

<p>
Più tardi lo stesso Fortunato, parlando ai suoi elettori
di Palazzo San Gervasio, completava il proprio pensiero con
quest’altro periodo, che si raccomanda ai suddetti bigotti
sabaudi:
</p>

<p>
«Il cinquantesimo anniversario dello Statuto non ha
significato, in sostanza, se non una cosa: un immenso lutto,
l’ora più tragica, il maggior pericolo che l’Italia abbia corso
dacchè è surta a dignità di nazione. L’unità, l’indipendenza,
il regime libero, il passaggio, insomma da una semplice
espressione geografica ad una grande potenza, tutto non era
stato se non un miracolo di un pugno di uomini e della
buona fortuna. La immane opera affannatamente, affrettatamente
compiuta, poteva aver chiesto un dispendio eccessivo,
forse anche deprimente, di energie economiche. Nel fatto, la
misura era colma e traboccò. La scuola del dolore dovrebbe
quindi ammonirci, che un qualsiasi altro disperdimento di
forze sarebbe, ormai, criminoso, perchè l’incendio, che cova
sotto le ceneri, potrebbe, nuovamente, divampare. E invece...»</p>
</div>

<div class="footnote" id="note125">
<p><span class="label"><a href="#tag125">125</a>.&nbsp;&nbsp;</span>Gli <i>atti di accusa</i> e la <i>Gazzetta Ufficiale</i> del tempo
sono preziosi. Si riscontrino il: <i>Ferdinando II</i> di Mariano
D’Ayala; <i>Gli ultimi trentasei anni del Regime di Napoli</i>
di Nisco; e sopratutto per lo insieme la <i>Storia critica del
risorgimento italiano</i> di Carlo Tivaroni, opera di lunga lena,
di grande pregio e molto imparziale. Editori Roux di Torino.</p>
</div>

<div class="footnote" id="note126">
<p><span class="label"><a href="#tag126">126</a>.&nbsp;&nbsp;</span>Ho dato la cifra dei fucilati e la versione su quel
fatto, che corre tra i nemici più fieri del governo borbonico.
</p>

<p>
Molti negano che il Conte d’Aquila ordinasse la fucilazione;
altri affermano che si trovasse soltanto presente. Ciò
che il Conte d’Aquila smentì sempre. Gli storici borbonici
assicurano che i fucilati in Castelnuovo nel primo furono soltanto
5 o 6 e che le fucilazioni cessarono appena sopraggiunse
il generale Luigi Cosenz.</p>
</div>

<div class="footnote" id="note127">
<p><span class="label"><a href="#tag127">127</a>.&nbsp;&nbsp;</span>Il Generale Pelloux, rispondendo all’on. Bissolati
nella Camera dei Deputati in Dicembre 1898, smentì recisamente
sul suo onore che il Colonnello Crotti di Costigliole
fosse stato punito per aver rifiutato la medaglia al valore
militare per la repressione di Milano. Benchè questa circostanza
venga riconfermata dalla monarchica <i>Provincia di
Como</i>, che per la prima la dette, sono disposto a credere al
Generale Pelloux. Sarebbe doloroso, però, il constatare che
nell’esercito italiano non ci siano stati ufficiali, che abbiano
imitato De Sanget e Bellelli.</p>
</div>

<div class="footnote" id="note128">
<p><span class="label"><a href="#tag128">128</a>.&nbsp;&nbsp;</span>Sotto il Papa, nel processo innanzi ad un Tribunale
militare, l’avv. Palomba difese gli accusati.</p>
</div>

<div class="footnote" id="note129">
<p><span class="label"><a href="#tag129">129</a>.&nbsp;&nbsp;</span>Benedetto Croce, nipote a Silvio Spaventa, di cui
ha cominciato ad illustrare l’opera, così scrive a Vilfredo
Pareto: «Lasciando ai competenti il confronto fra i sistemi
penitenziarii applicati ora ai condannati politici con quello
dei Borboni, e lasciando agli incompetenti che hanno un
po’ di cuore e di sentimento giudicare il triste spettacolo
che offre ora l’Italia libera, a me pare che il punto sul
quale il confronto s’impone irresistibile è sull’indole e sul
modo con cui sono stati condotti i processi politici. Perchè
si sono spese tante parole e tanti colori rettorici per proclamare
<i>iniquo</i> il processo, per esempio, fatto dopo il 1848 a
Silvio Spaventa? Cito questo che ho avuto occasione di studiare
da vicino. Non certo perchè lo Spaventa non fosse liberale,
nazionalista, anzi unitario: in ciò i giudici borbonici
non sbagliavano, come non sbagliano quelli di Milano nel
giudicare socialisti il Turati e compagni. Ma fu un processo
iniquo, perchè, mancando la prova di reati determinati, si
volle tuttavia condannare nello Spaventa il liberale e l’unitario,
ossia le convinzioni e le opinioni che apparivano certe
e non sconfessate. È vero — si potrebbe dire — che i Borboni
provvidero a fornire delle prove di reato, stipendiando
dei falsi testimoni. Ma ciò prova che il senso giuridico non
si era del tutto smarrito! Si riconosceva almeno la necessità
delle prove di fatto e dei reati di azione. I giudici di Milano
non hanno sentito questo bisogno.... — Vilfredo Pareto — <i>La
Liberté Économique</i> — pag. 99-100. <i>Rastignac</i> nel
<i>Mattino</i> di Napoli ha esplicitamente riconosciuto che in Italia,
<i>come sotto i borboni</i>, i processi si fanno alle idee.</p>
</div>

<div class="footnote" id="note130">
<p><span class="label"><a href="#tag130">130</a>.&nbsp;&nbsp;</span>Gladstone, nelle famose lettere a lord Aberdeen nel
1851, affermò che i detenuti politici erano nelle provincie
napoletane da <i>15</i> a <i>30 mila</i>. Il governo borbonico, in risposta,
fece pubblicare una statistica dalla quale risulterebbe
che nel 1851 gl’imputati politici, in giudizio, in carcere e
in custodia erano in tutto <i>2024</i>.</p>
</div>

<div class="footnote" id="note131">
<p><span class="label"><a href="#tag131">131</a>.&nbsp;&nbsp;</span><i>L’associazione Lombarda dei Giornalisti</i> ha pubblicato
un’eloquente memoria nella quale è esposto il trattamento
cui sono sottoposti <i>Giornalisti e condannati politici
in Italia e all’estero</i>. Il paragone riesce, come sempre, disonorevole
per l’Italia! Non parliamo dei modi civili adoperati
dal governo del Granduca di Toscana, che permetteva a La
Cecilia, ed a Guerrazzi di scrivere le <i>Memorie</i> e <i>L’Asino</i>
nelle sue prigioni di Stato. Ma è caratteristica la lettera che
il dott. Giuseppe Canella indirizzò al giornale <i>Il Secolo</i> sul
trattamento dei detenuti politici in <i>Austria</i>. Eccola:
</p>

<p>
«Italiano e non altro che italiano, dal 1848 in poi il
mio pensiero e la mia opera furono sempre per l’Italia. Ho
provato le prigioni politiche dell’Austria, dalla Torre Wanga
di Trento a quelle d’Innsbruck, al Castello di Kufstein, a
Rattemberg, Capodistria, Gradisca, Lubiana e Gratz.
</p>

<p>
«Non appartenni, nè voglio appartenere a niun altro
partito se non a quello che tende a «fare l’Italia». Qui
soffersi molti disinganni ed amarezze, e non ultima quella
di vedere, sotto molti riguardi, fatti paragoni tutt’altro che
lusinghieri per l’Italia in confronto dell’Austria.
</p>

<p>
«Leggendo ora sui giornali come sono trattati i prigionieri,
severamente condannati dai tribunali militari, ad onta
della mia ripugnanza, devo convenire che l’Austria, più
avveduta nel reprimere e nel prevenire, si è fatta più ragionevole
e più umana nel castigare».
</p>

<p>
Il podestà di Riva di Trento riassume poscia il regolamento
28 ottobre 1849, firmato dal ministro della Giustizia,
Schmerling, che disciplina, anche attualmente, il trattamento
dei condannati politici.
</p>

<p>
Risulta da esso che, per i crimini politici, i condannati
sono <i>custoditi</i> in un riparto particolare della prigione, e devesi
avere riguardo tanto <i>al loro grado di coltura</i> quanto
alla loro età ed al <i>loro anteriore metodo di vita</i>.
</p>

<p>
Ai condannati è concesso l’uso del proprio letto; possono
leggere, scrivere e ricevere visite di parenti, previo il
permesso del preposto dello stabilimento.
</p>

<p>
La spesa per il vitto, che lo Stato sopporta per ogni
condannato politico è di 28 soldi al giorno, compresa la razione
di pane. Ma i detenuti politici possono però provvedersi
una maggior quantità di vitto, spendendo del proprio
sino ad un fiorino al giorno, e quindi complessivamente hanno
alimenti giornalieri per una somma corrispondente a circa
due lire e mezza italiane.
</p>

<p>
L’onor. Ettore Sacchi, infine, in una importante lettera
allo stesso <i>Secolo</i> (N. 11643), dimostra che nè dal punto di
vista giuridico nè da quello militare, si possono trattare come
delinquenti comuni i condannati italiani dei Tribunali di
guerra. Ma il governo italiano, in questo come in tutto il
resto, continua nella <i>nobile</i> missione di riabilitare il Papa,
l’Austria e i Borboni. Tutte le premure, tutte le gentilezze
il governo italiano le riserba pei delinquenti comuni, si chiamino
Tanlongo o Costella.</p>
</div>

<div class="footnote" id="note132">
<p><span class="label"><a href="#tag132">132</a>.&nbsp;&nbsp;</span>Georg Brandes, che ama e conosce l’Italia e che è
uno dei più illustri scrittori scandinavi, visitando nella primavera
del 1898 il nostro paese, rimase scandalizzato dalla
cieca e furiosa reazione cui si abbandonavano i nostri governanti.</p>
</div>
</div>

<div class="somm">

<h2><a id="indice" href="#indfront">
INDICE</a></h2>

<table class="indice" summary="">
 <tr>
  <td colspan="2">A chi legge</td> <td class="pag"><a href="#pref">Pag. 1</a></td>
 </tr>
 <tr>
  <td class="cap">I.</td> <td>Siamo in ritardo</td> <td class="pag"><a href="#cap1">5</a></td>
 </tr>
 <tr>
  <td class="cap">II.</td> <td>La marcia della sommossa</td> <td class="pag"><a href="#cap2">15</a></td>
 </tr>
 <tr>
  <td class="cap">III.</td> <td>La cronaca sanguinosa</td> <td class="pag"><a href="#cap3">23</a></td>
 </tr>
 <tr>
  <td class="cap">IV.</td> <td>A Milano</td> <td class="pag"><a href="#cap4">31</a></td>
 </tr>
 <tr>
  <td class="cap">V.</td> <td>Dal saccheggio di casa Saporiti alla breccia dei Cappuccini</td> <td class="pag"><a href="#cap5">43</a></td>
 </tr>
 <tr>
  <td class="cap">VI.</td> <td>La menzogna al servizio della reazione</td> <td class="pag"><a href="#cap6">59</a></td>
 </tr>
 <tr>
  <td class="cap">VII.</td> <td>Le istituzioni in pericolo!</td> <td class="pag"><a href="#cap7">69</a></td>
 </tr>
 <tr>
  <td class="cap">VIII.</td> <td>L’opera della reazione</td> <td class="pag"><a href="#cap8">83</a></td>
 </tr>
 <tr>
  <td class="cap">IX.</td> <td>Lasciamo passare la giustizia!</td> <td class="pag"><a href="#cap9">123</a></td>
 </tr>
 <tr>
  <td class="cap">X.</td> <td>La condanna delle idee</td> <td class="pag"><a href="#cap10">151</a></td>
 </tr>
 <tr>
  <td class="cap">XI.</td> <td>Le cause economiche dei tumulti</td> <td class="pag"><a href="#cap11">171</a></td>
 </tr>
 <tr>
  <td class="cap">XII.</td> <td>Le cause politiche e morali</td> <td class="pag"><a href="#cap12">195</a></td>
 </tr>
 <tr>
  <td class="cap">XIII.</td> <td>La capitale morale</td> <td class="pag"><a href="#cap13">221</a></td>
 </tr>
 <tr>
  <td class="cap">XIV.</td> <td>Confronti</td> <td class="pag"><a href="#cap14">249</a></td>
 </tr>
</table>
<hr />

</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici. Per comodità di lettura è stato aggiunto un indice a fine volume.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div lang='en' xml:lang='en'>
<div style='display:block; margin-top:4em'>*** END OF THE PROJECT GUTENBERG EBOOK <span lang='it' xml:lang='it'>L'ITALIA NEL 1898</span> ***</div>
<div style='text-align:left'>

<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away&#8212;you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &#8226; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &#8226; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &#8226; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &#8226; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</div>
</div>
</body>
</html>
